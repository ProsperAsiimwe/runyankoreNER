Nin waati in na , a ka gɛlɛn mɔgɔ k'i dantigɛ a fatuli kun jɔnjɔnw kan , k'a da a kan a sababuw tolen bɛ dibi bɛ .
Dɔgɔtɔrɔw ka farimɔmɔ de bɛna se sɛbɛ la k'a ka saya kunw dantigɛ .
O n'a ta bɛɛ ,
A taafebolobaarakɛla lamɛnna arɔdiseman 11nan polisiw fɛ , minnu b'a ɲini ka caman dɔn a ko kan .
A ko ɲɛmisɛnni si ma poyi fɔlɔ , w'a koɲɛ tolen bɛ basigi kɔlɔsilikɛlaw bolo .
Abudarahamani Sisoko / Maliweb . net Kasɔrɔ perezidansigi kalafili ka kan ka kɛ , n'a bɔra a sira fɛ , feburuyekalo san 2022 la , mɔgɔba caman bisigilen don ka kɛ cɛbɔ ye .
O ye minisiriɲɛmɔgɔ kɔrɔ Bubu Sise ta ye , min donna nin dɔgɔkun laban na IYƐRIDE la , Mali politikitɔn jɔdatigi dɔ .
Bubu Sise lamini surun bɛ k'a sɛmɛntiya k'a donna Faraɲɔgɔnkan , perezidanfanga ani bɛnkanfanga kama ( IYƐRIDE ) la , k'a da a kan a n'o pariti jɛlen don bɛn ani tilennenya hakilila la , o min ɲɛmɔgɔ Sumayila Sise fatura salon .
Nka ni minisiriɲɛmɔgɔ kɔrɔ y'a ka doniw jigin a jɛkulu kɔnɔ , min bɛ diɲɛ kannabilatigilamɔgɔw ka tɔn kɔnɔ , a kun ye fana ko politiki hakilila dɔw b'a la .
Feburuyekalo san 2022 laban na , n'a bɔra a sira fɛ , Mali perezidansigi kalafiliw bɛna kɛ .
An ka kunnafoniw ka fɔ la , a bɛ k'i labɛn o fɛ .
O tuma , fo kalafili baarakɛminɛn ka kɛ a bolo .
kasɔrɔ , IYƐRIDE sariyaw jɛlen don a kan .
Walasa ka kɛ a pariti ka cɛbɔ ye perezidansigi kalafili la , fo i ka kɛ tɔnden ye a dugumada jɛkulu dɔ la .
O kɛra .
Bubu Sise ka kan sisan , k'a ka sebagaya jira ka se ka pariti bolofaraw bɛɛ fara ɲɔgɔn kan a tɔgɔ dafɛ .
A fɛɛrɛ ɲuman bɛɛ b'a bolo .
A kɔkɔrɔdonbagaw la , parti mɔgɔ kologɛlɛn dɔw b'a la .
Nka dɔwɛrɛw ka kan lasɔn , wa o jɔyɔrɔ bɛna bonya .
Perezidan kɔrɔ Ibarahima Bubakari Keyita ka minisiriɲɛmɔgɔ kɔrɔ , Bubu Sise tun jalakira , nin y'a kalo damadɔ , ni janfa ye cɛmancɛlafanga juguya la .
Kiri y'a lajɛya pewu a koɲɛ na .
Damakasisɛbɛn ladonna jumadon mɛkalo tile 28 , Kati kiritikɛso la .
U kɛtɔ ka nin damakasisɛbɛn ladon , Koman Kulibali ani Kalilu Jara somɔgɔw y'a jate ko """" BEYƐRI kuntigi ye fanga kɛ ani kojubakɛw kokɛcogow walasa k'u fila bila ka jɔ u jalaki la ani u ni Dawuda Yatara cɛla ko . """"
O kɔfɛ , u y'a dantigɛ ko """" kokɛcogo min kɛra BEYƐRI kuntigi fɛ ye kɔlɔlɔ belebelew lase Koman Kulibali ma , min kɛra kulusijalalagosibagatɔ ye , ni k'a ɲi kelen kari , k'a sen kelen kari ani k'a sɔni dɔw bɔgɔti . """"
Ɲankataw , walasa dɔrɔn ka jɔ kojugubakɛ la , u ma min kɛ .
Bokumu Abuduli Momini / maliweb , net Ɲɔgɔn bugɔ kɔfɛ rapudɔnkilidala """" Lefu """" ani """" Gasipi """" cɛ , bɔlɔn kɔnɔ sigida arajoso dɔ da la , samedi mɛkalo laban tile 1ɔlɔ , komini 4nan TEZEYI jamanalafasakiritigɛla ka laɲini na , Arɔndiseman 14nan cɛdenw ye
rapudɔnkilidala Mamadu Gasama a bɛ fɔ min ma """" Gasipi """" minɛ ka kasodonsɛbɛn da a kan , """" forobabasigi duuruli """" kosɔn .
A ta fan na , rapudɔnkilidala """" Lefu """" y'a sugandi ka tunun banakɔ , fo ka se nin don , taratadon zuwɛnkalo tile 8 ma ,
n'a saalola a dogoyɔrɔ ɲaga kɔnɔ Sanankɔrɔba , arɔndiseman 14nan nɔbɔlaŋanaw fɛ , yann'a ka bila ka taa kasobon na , a dugujɛ , arabadon zuwɛnkalo tile 9 .
I ko dakan ka ɲagarilabɔ , o don kelen de la a fadenkɛ Gasipi ye waatilakannabilali sɔrɔ .
Nin rapudɔnkilidala fila ka minɛni kɛra u ka kɛlɛ kɔfɛ , min ja tara , kɛnyɛrɛye arajo Joliba da la , Gasipi tun bɛ ka taa yɔrɔ min na , arajolakuma dɔ la , ( ja ) min na mɔgɔ tun bɛ se ka dalamankan ye Gasipi ani Lefu cɛ , waati min kuma fɔra fɔlɔ ma filanan fɛ ( min sigilen don a ka bolifɛn
sanfɛ ) .
A dalamankan na , mɔgɔ tun bɛ se ka neni juguw mɛn ka bɔ faden fila da ( Gasipi ani Lefu ) an'u jɛɲɔgɔnw .
K'o kɛ a widewo kelen kɔnɔ , min bilala bɔlɔlɔ kan kɔfɛ .
O cogo la , kasɔrɔ a ma waati bila ka tɛmɛ , Komini 4nan jamanalafasakiritigɛla Ture y'a laɲini Arɔndiseman 14nan polisiɲɛmɔgɔ fɛ a k'a mɔgɔ kofɔlenw minɛ .
Sɛgɛsɛgɛliw dayɛlɛnen kɔ , Gaspi kɛra fɔlɔ ye ka datugu .
O kibaruya jɛnsɛnnen , """" Lefu """" bolila .
Min ye mɔgɔw tɔɔrɔ , o kɛra ko a ka boli kɔnɔ """" Lefu """" tɔgɔ tun bɛ wideyow kɛ ɲagarilabɔ bɛ minnu kɔnɔ .
A tun ma sigi ni min ye , o ye Mali polisi ka baaraɲɛdɔn , min y'a ka bɔlɔlɔ yɔrɔɲiniminɛnw bila baara la , fo ka taa rapudɔnkilidala denmisɛn in sɔrɔ Sanakɔrɔba sigida kɔnɔ , kilomɛtɛrɛ 50 ani Bamakɛ cɛ , yɔrɔ min na a tun taara i dogo u ka tari 12 duforo kɔnɔ .
Komisɛri Diwisiyonɛri Wasa Keyita ka koba o kɛra tarata zuwɛn tile 8 .
A lamɛnnen o polisiso kɔnɔ , """" Lefu """" y'a dantigɛ k'ale y'a ɲini ka gɛrɛ Gasipi la , ni ŋaniya ye ka hakilila dajira a la , ka tɔn sigi sen kan , min bɛ Mali duguba kɔnɔ seko ni dɔnko baarakɛbagaw fara ɲɔgɔn kan , kasɔrɔ hakilila si tun t'ale ma ka bin a kan .
Gasipi ka cɛdenw kɛlen k'a kow faamuya sira jugu fɛ , binna ne kan u yɛrɛ ma ten , a ko ten .
O la , a jiralen Komini 4nan jamanalafasakiritigɛla la , araba zuwɛnkalo tile 9 , sariyatiɲɛ boli ani forobabasigi duuruli kosɔn ,
a rapudɔnkilidala bilala ka taa o yɔrɔ bɛɛ la Bamakɔkura kasobonba ( ƐMUSEYA ) la .
Wa , a fadenkɛ Gasipi ye kannabila sɔrɔ a don kelen .
Mariyamu SISOKO fɛ Dakaru .
Mɔgɔ faamuyalenbaw , politiki mɔgɔbaw , Tinki Tankisi tɔndenw , sannakalankɛbagaw ani Afiriki tilebinyanfan jɛrɛjɛkulu kodɔnnabaw caman ye wele kɛ , Dakaru , ka sariyako ko kalantan ani tarikuko min man kan latilen , n'o ye """" rasd """" donni ye Afiriki tɔnba ( OYIYA ) la , o kɔfɛ ,
a toli Afiriki Kelenyatɔn ( IYA ) kɔnɔ , n'a dulonni kɛli yɛrɛ ye , waati surunnin kɔnɔ , ka bɔ bangu tɔn kɔnɔ .
U y'a dantigɛ fana , k'a ka kan dan ka sigi fankelenyanfanjamanaw ka fɔɲɔgɔnkɔ la Marɔku Sahara dafɛ , min ye , u ka fɔ la , kunbalan ye bangu hadamadenyako ni sɔrɔko la , bɛɛ bɛ sen don min na , ani Saheli ni Sahara kɛnɛ masumayali balili la .
Mɔgɔdamadɔlajɛ labɛnnen dɔ senfɛ , jɔda bɛ min na , arabadon , Afiriki Faraɲɔgɔnkan Fɛɛrɛw Ɲɛɲinini Cakɛda ( Bɛn ,
Lakana ,
Marakɛcogo ) , Senegali Tinki Tanki fɛ , masalakun """" Ka Sahara koɲɛ ɲɛɲini ani ka ɲɛnabɔcogo kura dɔw lataaɲɛ , """" kan .
mɔgɔ minnu tun b'a kɛnɛ kan ye nɔgɔyada fɛsɛfɛsɛ , sira sugu caman hakilijakabɔ fɛ , ka ni kura don Afiriki Kelenyatɔn ( IYA ) la , ni """" rasd """" yeli balili ye a kɔnɔ .
Farafaralikɛla , min t'a damajamana ye ,
Mɔgɔdamadɔlajɛ , fankelenyanfanjamanaw bolofara kundama na , ye mɔgɔ faamuyalenbaw , politikimɔgɔbaw , Tinki Tankisi tɔndenw , sannakalankɛbagaw ani Senegali , Kapuwɛri , Konowari , Ginebisawo , Mali ani Moritani Afiriki tilebinyanfan jɛrɛjɛkulu tɔnden kodɔnnabaw bi saba hakɛ ɲɔgɔnna fara ɲɔgɔn
kan .
A mɔgɔdamadɔlajɛ kɛcogo kɛra hakililaɲini ta ye , baara min y'a to , kumalaseli dɔ ka fɔ la , min labɔra jumadon IPEYƐSI fɛ , hakilijurucaninen ani dɔnni hakilijakabɔ ka kɛ , fangaba bɛ min na , ka jaabi kuraw labɛn a senfɛ Sahara koɲɛ kan , min ye , mɔgɔ minnu tun b'a kɛnɛ kan ka fɔ la , garan ye
Afiriki ka taaɲɛ , b ɛn ani ɲɔgɔnfaamuya taama na .
A hakililaɲini sinna k'a yɛrɛ sɔrɔ baarakɛcogo la , min bɛ waleya sisan Afiriki ani diɲɛ jamajɛkulu la .
Nin ɲɔgɔnna baarakɛcogo bɛ Diɲɛtɔnba ka Lakana Koɲɛnabɔjɛkulu ka kotigiya lakodɔn Sahara gafe in ɲɛnabɔli la .
Kasɔrɔ waleyali tɛ miiriya min na , o ye fala ye , a mɔgɔdamadɔlajɛ ye hakilijurucaninenya kokɛcogo ta , min bɛ mɔgɔ bila ka hakilijakabɔ kannabilalen kɛ , k'a dajirali kannabilalen kɛ ani ka bilasirali kannabilalen kɛ , dajiraliw ani ɲɛnabɔcogo kuraw la , minnu bɔra mɔgɔ , minnu bɛ kɛnɛ kan ,
ka latigɛɲiniw la .
Nin ɲɔgɔnkunbɛn ( min kɛra ni mɔgɔw ye kɛnɛ kan ani bɔlɔlɔ sanfɛ ) y'a to Kazabilanka jɛkulu ka baara , min bɛ don tariku kɔnɔ , foli ka kɛ ni ka ɲɛnajɛ kɛ a ye ani ka weleda kɛ ɲɔgɔnkunbɛn na ɲɛmɔgɔyabakunda , san 2021 , walasa k'a san 60nan
sanyɛlɛmaɲɛnajɛ kɛ , min bɛna kɛ sababu ye ka wele sankɔrɔtalen bila nin Kulu an'a Jatigi tɔgɔtigiba , Dawulatigiba Masakɛ Mohamɛdi Sɛnki ( V ) ma ,
Afiriki faraɲɔgɔnkan hakililaw waleyali yɛrɛ - yɛrɛ kama . Nin weleda bɛn'a to fana , mɔgɔ minnu tun bɛ kɛnɛ kan ka fɔ la , k'a ɲini Afiriki fɛ a ka sariyako kalantan ani tariku ko min man kan latilen , n'o ye """" rasd """" donni ye OYIYA kɔnɔ an'a toli IYA la .
A mɔgɔdamadɔlajɛ , min y'a dantigɛ ko Afiriki mɔgɔ kalannenbaw tun ka jɔtɔrɔtigiya ka girin an'a bɛ don kosɛbɛ koɲɛba bɛɛ la , minnu bɛ bangu kunkan , ni Sahara ta b'o la , ye weleda kɛ n'a ka laɲiniw ye bangu mɔgɔ faamuyalenbaw , jɛrɛjɛkulu mɔgɔbaw ani Tinki
Tankisi ka wulikajɔ la , walasa u ka dɛmɛdon kɛ Afiriki mɔgɔ kalannenbaw ka nin kuma tali baarakɛcogo kura la .
Mɔgɔ minnu tun sen bɛ Dakuru mɔgɔdamadɔlajɛ la ye , fan wɛrɛ fɛ , foli kɛ Marɔku ka dilidon na Afiriki kɔnɔ , min tɛ jirali kun bɔ bilen , ani fana a ka sɔrɔ jiidili teliman , min ɲɔgɔnna kan ka kɛ ka lacaya , ka tɛmɛ siran kan a ɲɛ .
Nin Afiriki faraɲɔgɔnkan mɔgɔdamadɔlajɛ kumafalenw an'a ɲɔgɔnsɔsɔw ye tali kɛ hakilijakabɔ sira duuru kan , nɔgɔyada kan ka ni kura fiyɛ IYA la , ni farafaralikɛla , min t'a damajamana ye , yeli bilali ye a kɔnɔ fɔlɔ ani waleya minnu ka kan ka kɛ , walasa ka dan sigi fankelenfɛjamanaw
la fɔɲɔgɔnkɔ la Sahara dafɛ , min ye mɔgɔ minnu tun b'a kɛnɛ kan ka fɔ la , kunbalan ye bangu hadamadenyako n'a sɔrɔko la , bɛɛ bɛ sen don min na , ani Saheli ni Sahara kɛnɛ masumayali balili la .
K'a bila masalakun kɔrɔ ,
Ka hakilijakabɔ kɛ Sahara koɲɛ kan i ko nɔgɔyada walasa ka IYA labɛn kokura ani ka ni kura fiyɛ a la , ni farafaralikɛla min t'a damajamana ye yeli bilali ye a kɔnɔ fɔlɔ .
A ɲɔgɔnkunbɛn sira fɔlɔ baaraw ye """" rasd """" yeli bilali ka bɔ IYA kɔnɔ fɛsɛfɛsɛ an'a dulonni kɛli yɛrɛ , waati bɛɛ surunmanin kɔnɔ , i n'a fɔ ka tilenbaliya ladilanni ani k'a to , o la , Afiriki faraɲɔgɔnkankulu k'a jɔrɔyɔ fa
kɔkɔrɔdon na , danaya bɛ min na ani min ka kan , ONI ka taabolo ye .
Nin ɲɔgɔnna koɲɛnabɔli man kan ka jate i n'a fɔ ko min kɔnnen don , nka i ko laɲini min ka kan ka sɔrɔ , mɔgɔ minnu kumana y'o dantigɛ , a jateminɛtɔ ko nin kun min tilennen don , ka kan ka kofɔ cogoya la , ka sagamɛya bɔ a la , yaasa ka jaabiw sɔrɔ , minnu bɛ kolo kan i ko u bɛ
lakuruyaliw kɛ .
Nin ɲɔgɔnna koɲɛnabɔli waleyali , min bɛ don kokɛcogo bɛnta ani jateminɛninen kɔnɔ , ka kan ka kɛ cɛsirikow ye Afiriki jamanaw bɛɛ bolo , minnu bɛ fɛ ka dan sigi farafarali fuw la ani ka tɔn , min ka kan k'an ka kelenya jigifa , kɛ bolokɔnɔminɛn ye ani a kana kɛ k'an farafarali jiidi .
U y'o da kɛnɛ kan .
Bɛn tun kɛra a kan , o la , ko ka nin ko min ma ɲi latilen , o bɛn'a to IYA k'a yɛrɛ bɛn , Sahara koɲɛ kan , a tɔndenw fanba hakilila ma ani ONI tɔndenjamanaw 85 % ta ani fana Diɲɛ walima fankelenfɛjamanaw tɔn wɛrɛw ani fankelenfɛjamanaw sɔrɔkow jamajɛkuluw ( SEYEYƐRIw ) ta .
Sira filanan bɛ hakilijabɔ lataa tɔndenya sigikan kan , min dira """" rasd """" ma IYA kɔnɔ , n'o bɛ jate tariku ko ye min ma ɲi , n'a ciyɛn tara OYIYA kɔ ani min bɛ danaya bɔ IYA kan , n'o cogoya fɔlen don a sigilisɛbɛn kɔnɔ i ko Jamana yɛrɛmahɔrɔnyalenw ani
sagotigiya bɛ minnu bolo ka tɔn .
Mɔgɔdamadɔlajɛ , min ye baara kɛ """" rasd """" donni kɛcogoyaw kan OYIYA la , o kɔfɛ , a toli IYA kɔnɔ , ye filɛli kɛ kunw kan sariya kɔnɔ , minnu bɛ se ka ko latilen , bɛɛ bɛnna ko min kan ko ko don ,
a dugumada la , min ma ɲi , a juguman na ko kalantan dabɔlen ye a kama .
Mɔgɔ minnu tun bɛ kɛnɛ kan ka fɔ la , ka tɛmɛ nin latigɛli fɛ , OYIYA ye sɔn kɛ sariyako kalantan fila ma .
Min na """" rasd """" tɛ jamana yɛrɛ - yɛrɛ taamasiyɛnw si jira , Afiriki faraɲɔgɔnkankulu tɔn dɛmɛna fan dɔ fɛ panpara an'a ka bɛnkansɛbɛn sɔsɔli kɔnɔ OYIYA bolo an'a sigikansɛbɛn IYA bolo , ka sɔn , politiki ni hakililako fanga kɛli hukumu kɔnɔ
, yɔrɔ la min t'a damanajamana ye ani sagotigiya tɛ min bolo .
Sira sabanan kumafalen kɔnɔ , mɔgɔ minnu tun bɛ kɛnɛ kan Dakaru mɔgɔdamadɔlajɛ la , da sera fankelenfɛjamanaw ka fɔɲɔgɔnkɔ ma Sahara dafɛ , k'a kɛ kunbalan ye bɛɛ sendoni na hadamadenyako ni sɔrɔko , politikiko ani mɔgɔko la Afiriki kɛɲɛka la , min nanbarayalen don kabini san tan caman , ka bila
u ka fasojamaw la kosɛbɛ , badenya bɛ minnu cɛ .
A jɛlen don ko nin fankelenfɛjamanaw fɔɲɔgɔnkɔ b'a fankelenfɛyɔrɔ ka dɛmɛ kɛli ɲuman bali , bi - bi in na , bangu hadamadenya ni sɔrɔ yiriwali la ani ka nin yɔrɔ , min dun ye nafolomayɔrɔ ye sɔrɔko nɔgɔyadaw la ani mɔgɔw hakɛ la , kɛ fankelenfɛyɔrɔ ye sendonni ka
dɔgɔn min na Afiriki , u y'o da kɛnɛ kan .
Sira naaninan ye baara kɛ fankelenfɛjamanaw ka fɔɲɔgɔnkɔ kan Sahara dafe , i n'a fɔ balili Saheli ni Sahara kɛnɛ basigili la ani i n'a fɔ garan belebele kɛlɛ sebagaya koladilan na Jihadi kojugubakɛ kɔ , Sahara ani saheli kɔnɔ ani Afiriki sahara worodugu bɛɛ kɔnɔ .
Mɔgɔdamadɔlajɛ y'a jira ko , politikiko ani sɔrɔdasiya magan suguya caman minnu kɛra IYA fɛ , n'u ta bɛɛ , walasa ka bangu lakana gɛlɛya dɔgɔya , kojugubakɛ tolen bɛ bagabagali ye min bɛ ka waleya ani dɔ bɛ ka fara min kan Afiriki ɲɛfɛ ni nɔ juguw bilali ye bangu bɛn , lakana ani basigi la
, min kɛra diɲɛ kojugubakɛ cɛmancɛyɔrɔ ye , i n'a fɔ , kabini san 2015 , IPEYƐSI y'a jira cogo min na , ani i n'a fɔ Faransi perezidan y'a sɛmɛntiya cogo min na kosa in na .
Mɔgɔ minnu tun bɛ kɛnɛ kan y'a jate fana ko nin fɔɲɔgɔnkɔ min dabɔrɔ a kama k'a kɔrɔ don diyagoya la , walasa k'o kɛ bolominɛkala ye binkanni kama Afiriki kɛɲɛka sankɛmɛ caman jamana kɔrɔba ani sagotiyajamana dugukolo dafacogo kɔ .
sen bɛ lakana gɛlɛya juguyali la ani jihadi kojugubakɛ ɲankata kɛbagaw ani sariyasɔsɔ ɲinɛminifurafeerelaw cayali .
Ka miiri Sahara koɲɛ la yɛrɛmara fɛɛrɛ laɲini bolodalen kɔnɔ , min dajirala Marɔku masajamana fɛ , n'a jatera ko """" dusukunjɛya b'a la , danaya b'a kan an'a bɛ se ka kɛ """" Diɲɛtɔnba fɛ ani Afiriki jamanaw fanba fɛ .
ye Dakaro mɔgɔdamadɔlajɛ sira duurunan ani laban masalakun , min ye baara kɛ , a ɲɛmisɛnw na , yɛrɛmara fɛɛrɛ dajiralen kan Marɔku fɛ , a dakun saba an'a sariyasen 35 kɔnɔ , ani k'a jate i ko bɛnkola koɲɛnabɔli dakɛɲɛnen , ko min na a bɛ yɛrɛmara sigibajuw bila sen kan Sahara la , ka
tɛmɛ sariyataw ani kiritigɛw waleyali cakɛdaw ani fangabulonw , sew bɛ di minnu yɛrɛw ma , sigili fɛ a yɔrɔ sigida la .
Kuma sɔrɔla ka kɛ Worodugu Maraw Yiriwali Suguya Kura kan , ni ɲɛmajɔ kɛrɛnkɛrɛnnen ye , a bayɛlɛmani baarabolodalenw sugu caman na , minnu bɛ tali kɛ bolofaraw caman na ,
kuran lakurayataw , yɔrɔjɔliw , baarakɛminɛn , sannakalan , adw ( ani dɔwɛrɛ ) .
O bara bolodalenw b'a mara sigi , kumakɛlaw y'o dantigɛ , k'a kɛ ci ye min bɛ yɔrɔw kala ɲɔgɔn na , Afiriki tilebinyanfan ni Eropu cɛ ani i ko sɔrɔko ani hadamadenyako nafa dilanni bɔyɔrɔ , a sigidaw fasojamaw bolo ani fana bangu bolo .
Kumafalenw laban na , mɔgɔ minnu tun bɛ kɛnɛ kan bɛɛ jɛra k'a ɲini , komagɛlɛyalikow la , ko ka tɛmɛ Jamanaw ka politikiw kan ani jamanaw cɛkow , Afiriki senkolaw ani jɛrɛjɛkuluw ka kan ka se k'u ka Bɛn , Lakana , Ɲɔgɔfaamuya ani bagun Kelenya wajibiyali da tulow kan , k'a kɔrɔta ni fanga ye .
O la , ko goni don , ka dan sigi mɔgɔ Hakilijurucaninenw ka makun na , minnu ka ca kosɛbɛ , k'a laɲini a tariku ko ka latilan , min ma ɲi ani sariya ko kalantan don , n'o ye rasd donni ye ( min ye sariyasɔsɔ ye ani min tɛ ko kɛta ye ) an'a toli ( min ye sariyasɔsɔ ye ani min tɛ ko kɛta ye ) bangu tɔn kɔnɔ ,
yɔrɔ min tɛ se ka Jamana yɛrɛmahɔrɔnyalen ani sagotigiya bɛ min bolo taamasiyɛn si da a yɛrɛ kan .
Mɔgɔdamadɔlajɛkɛlaw bolo , ka ko min ma ɲi , n'o ye rasd yeli ye IYA kɔnɔ , furakɛ ani k'a dulonni kɛ tiɲɛ yɛrɛ la , waati surunnin na , ( olu ) bɛn'a to ka dan sigi ŋaniya la , min dabɔra a kama walima a ma dabɛ a kama , ka bangu tigɛtigɛli , k'a kɛ jamana ncininncininw ye ,
lafasa ani k'a ɲini ka Afiriki faraɲɔgɔnkankulu bali politiki walima hakililako bolokɔnɔmɔgɔya bɛɛ la .
U y'a jate ko fankelenfɛjamanaw ka fɔɲɔgɔnkɔ Sahara dafɛ dalasali i ko dakun fɔlɔ min ka kan Afiriki kɛɲɛka sɔrɔko dilanni na , ale min ye jɛɲɔgɔn fɛɛrɛtigi ye SEDEYAWO bolo ani jigiya , falenw nɔgɔyali la Afiriki ni Erɔpu cɛ .
Hakilijigin kɛtɔ IYA lakanani waleya sew kologɛlɛyali goniya la , kɛrɛnkɛrɛnnenya la Saheli mara kɔnɔ , min minɛnen tora jihadi kojugubakɛ faratiw kɔnɔ , mɔgɔ minnu tun bɛ kɛnɛ kan ye Afiriki Bɛn ani Lakana Labɛncogo ( APEYƐSIYA ) bolofara belebelew labaarali ɲini , ani Kana ni Lakana Kɛbagaw
sankɔrɔtali teliman Afiriki faraɲɔgɔnkankulu sigibaju kan fankelenfɛjamanaw bolo walima fankelenfɛjamanaw n'u ɲɔgɔnnaw cɛ .
Dakaro mɔgɔdamadɔlajɛkɛlaw , minnu ye Yɛrɛmara Fɛɛrɛ labɛnnen Marɔku fɛ ɲɛɲini ni k'a kumaɲɔgɔnya kɛ a kan , ye weleda kɛ , laban na , kɔkɔrɔdon na IYA ye an'a tɔndenjamanaw nin koɲɛnabɔli la , min foli kɛra kaban Diɲɛtɔnba fɛ , i ko dusukunjɛlenya bɛ
min na , danaya bɛ min na ani min bɛ se ka kɛ .
n'a nafa sɔsɔbali faralen a kan y'a ka ɲɔgɔnfaamuya hakilila ye , min tolen don Afiriki danbe jɔnjɔn ye .
Gaw ka sanni fanga dɔgɔman cogoya tiɲɛna kosɛbɛ fɛn minnu bɛ dun ka caya sɔngɔw yɛlɛnni fɛ .
Alasane , kamalennin san 38 , bonbosiba ani ɲɛda misɛnnin , girinna baɲuwarifaji kan .
A ma komi saba kɛ , n'a sera ka tɛgɛdiya kɛ , ka safunɛ kɛ a tɛgɛ la ani k'a ko .
A ma sigi ka ɲɛ yɛrɛ nsaamɛ dumanba tasa kunna , n'a y'a numantɛgɛ fa sogotigɛ bɛɛ la kunbaba la , k'a ta ka bɔ cɛkɔrɔbɔ ɲɛkɔrɔ , minnu ka ɲɛjugubɔ ani dade tun ye kiribɔ sugu dɔ ye a ka wale la .
N'a kinintɛgɛ ye , nin kɔngɔbaatɔ i k'a si ka ban , bɛ ka lɔgɔmabɔw tigɛ ni kabayegeru teliya ye .
Mɔgɔ b'i yɛrɛ ɲininka n'a b'i jɔ ka malo ɲimi , n'o bɛ jigin a kan kɔnɔ o yɔrɔ bɛɛ ni ka tunun teliya la a furu kɔnɔ .
Fo k'a kɛ , kɔnni taamasiyɛn na , cɛkɔrɔba fila y'a fisaya ka kulu wɛrɛ sɛgɛrɛ , min sigilen don yɔrɔ la , min man jan yan na .
Baɲuwari lankolonyalen a malo la , a y'a mago don sogo la .
Nka , a filɛ , sogokurubaw ye fiɲɛ tɛmɛsira geren .
Ninɛkiliminɛ , minnu tugura a ka dɛsɛ la k'a ɲini k'u labɔ , y'a kɛrɛfɛmɔgɔ hakili sama ka da a kan .
Ɲɛjisira fila jiginna a dafuruku kan .
A ɲɛw bosonna , i n'a fɔ mɔgɔ bagabagalen bɛ ni jilatoli ye , ani k'u bilen cori .
Bɔnɛ jiginna a kan .
Dɔw , a ni minnu bɛ dumuni na , nɔrɔlen tora u ka sigilanw kɔnɔ .
Laala , kɔnɔnanisɔndiya bɛɛ k'u bali ka dɛmɛ don a ma .
Mɔgɔ fila wɛrɛ ye juguya bila , ni ka dɛmɛ don a ma .
Kelen y'a kunkolo kɔrɔtalen minɛ , tɔkelendɔ ye bolokurubaw jigin a kɔ la .
Laban na , a y'a daminɛ ka segin a yɛrɛ ma .
Waati damadɔ o kɔ , a tunun n'a yɛrɛ ye kɛnɛma , i ko mɔgɔ min sulen don .
Furusiri yɛlɛmana ka kɛ sanga ye . Sogo tununna ka bɔ """" asɛti """" kɔnɔ .
Dɔw tɛ se fɛn wɛrɛ la , fo ka furusiri walima denkundi ɲɛnajɛw bɛlɛn walasa k'u dagɛlɛkɛw labaara .
Fama ani nugujuguya bɛ ta ni ɲɔgɔn ye .
Tuma dɔw la , nisɔndiyaba , min bɛ bange sogo dumuni fɛ , bɛ na ni ɲɛnajɛ sugu caman ye , minnu bɛ ye dɔnsenw kɛli la walima moto latulonkɛ duguma .
Buba , min kunsiw yerilen don fiɲɛ na , bɛ filɛ ko a bɛ se moto la kojugu .
O min ci bilalen don ɲɛnajɛw kama , k'a to a tɛ kɔɲɔkɛ tɔgɔ dɔn wali kɔɲɔmuso tɔgɔ , bɛ segin a ka kobaw kan , sira kan .
A dalen mobiliw tugutugulen na ɲɔgɔn kɔ , minnu ka kan ka na ni kɔɲɔmuso a ka denbaya la , a ka bolimafɛn sen fila y'a kɛɲɛ ka taa jiri dɔ minɛ manasiraba dala .
A kun cilen , a tora a la , a masiba yɔrɔ la .
Furusiri yɛlɛmana ka kɛ sanga ye .
A sukoɲɛw kɛra a dugujɛ sɔgɔma , Hamudalayi kaburudon na .
Gaw ka sanni fanga tiɲɛna kosɛbɛ sogo sɔngɔ yɛlɛnni fɛ , k'a kɛ sefawari dɔrɔmɛ 700 ye kilogaramu kelen na .
Sɔngɔ yɛlɛma - yɛlɛma kɛra tulu la min bɛ bɔ kɔkan ka don jamana kɔnɔ , n'a feerela litiri kelen , sefawari dɔrɔmɛ 240 , nɔnɔ ye sefawari dɔrɔmɛ 500 sɔrɔ , kilo kelen na .
O nɔkun na , yɛlɛnni sɔrɔla jɛgɛ fana na .
Kun caman , minnu kelen - kelen bɛɛ faamuya ka di , bɛ se ka fɔ .
Lakanako gɛlɛya kan , min ye bagangɛnnaw seli fereke bagangɛnyɔrɔ la , ka bagandumuni tali k'a caya kɛ wajibi ye ,
min bɛ di kɔrɔlen , k'a kɛ balodafalan ye ,
Wusuru karabalenw cayali nana i fara o kan , minnu bɛ minɛ siratigɛyɔrɔ dalenw na jihadikɛlaw ani yɛrɛlakananaw ka kuluw fɛ .
Kowidi dizinɛfu ( 19 ) fiɲɛbanaba , n'a nɔkankɔ dancɛw datuguli , ye fɛnw tɛmɛsiraw ɲagami , k'a don Mali kɔɔrisɛnɛlaw ka ban na , ( olu ) ye tulu sɔngɔ sama ka layɛlɛn .
A dɔ donnen dɔ kan , hadamaden ka balo tɛ ɲɛ o fɛnw ka galabudon kɔ , i n'a fɔ ji bɛ dugukolo jalan kan .
O la , k'a ta bamunan na ka ta kaburu la , mɔgɔw man ca nɔgɔyada bɛ minnu ye ka sogo walima jɛgɛ hakɛ , min bɛ bɔli kɛ , sɔrɔ u ka dumuniminɛn kɔnɔ .
Zɔrɔzi Farasuwa Tarawore - San 1977 , Arajo Mali turukalaw sanfɛ , jumadon sɔgɔma """" Poyi Kan Poyi """" laseli lamɛnnikɛlaw bɔra denmisɛn bulanbulan dɔ kumakan magaman kan Kɛrifala Kuyate ni Alahaji Burama Kulubali kɛrɛfɛ .
Mori Sumano don , min tun bɛ k'a ka paraɲɛ fɔlɔw kɛ togodalalaseliw ɲagali la .
A talen baara la , a bɛ kumagalamanin ta lɛrɛ 72 kɔnɔ , minnu bɛ da a ka baara tali kan , k'a da a kan mago tun bɛ yen .
kolaɲagala bolodonnenw ,
Zumna Yɔrɔ Tarawore tun bɛ Suleyimani Sise bolo siniman """" Baara """" dilanni na , Seyidu Ture tun bɛ baara dulonni dɔ kɔnɔ .
O cogo la , Mori Sumano bolo donna baara la ni ka kɛ mandi ye Arajo Mali laseli sugu caman na .
Jabaranin nani na , san 1983 , a bɛ ye sira wɛrɛw fɛ .
Jɔnni dun ye nin cɛ in ye , min kɛra arajokumala ye , sababu fɛ ?
K'a sɔrɔ a tɔgɔ sɛbɛ ye Jelimori Sumano ye , lakɔlikaramɔgɔ min bilala k'a ka wolosɛbɛn dilan san 1958 ,
ye sira surun ɲuman sɔrɔ ka baara nɔgɔya lakɔlikaramɔgɔw bolo .
A sinti ye Kita kubeda jeliduba ye , Kokofata dugu la , a b'a ka kalan kunfɔlɔ daminɛ san 1958 , ni ka yɛlɛma Kita kalan kunfilnan kama san 1965 ani san 1970 cɛ .
N'a ka BEYEPESE ye a jifa kɔnɔ , Mori Sumano bilala ka taa Sikaso Bakurubakalan Kalanfɛɛrɛ Ɲɛɲininiyɔrɔ ( IPEYEZE ) la .
A dakan tun ye ka kɛ lakɔlikaramɔgɔ ye wa ?
A bɛ jaabi kɛ ko k'a kɛ ko ale ye jeliw den ye , kumalasela a wolosira fɛ , kalan baara tɛna kɛ juguman ye ale bolo .
A ka lakɔlikaramɔgɔya baara tɔ kɛra mun ye ?
A y'a yɛrɛ sɔrɔ Arajo Mali la cogo di ?
A hakilila denmisɛn ka bajanbiliya kan ?
A bolobɔli baara la ?
Mori Sumano ye an ka dɔgɔkun ŋana ye , kunnfonidisira """" U kɛra mun ye ? """" laɲagali la . A kɛ tuma k'a ka cɛmancɛkalanw baaradegelikalanw dabɔ , Kenedugu faaba kɔnɔ , Mori Sumano tun ka kan kɛ lise kalanso laban na .
N'a tun y'a sɔrɔ dɔrɔn dakan tun m'a bugɔ siɲɛ fila bɛɛ .
Bana ani baji walankatali , min ye lakɔlikaramɔgɔ bali batigɛ la lakɔlisan kɔnɔ .
A y'a t'a kɛ o jugumanw kuni ye , k'a ka IPEYEZE dakun kɛ k'a bɛn a waati ma .
San 1974 de a bɔra o lakɔliso la ka kɛ lakɔlikaramɔgɔ ye .
A bilala baarada fɔlɔ min na .
Wasulu , kɛrɛnkɛrɛnneya la Gelelinikɔrɔ Yanfoyila kubeda la , yɔrɔ min na a welela seko ni dɔnko baaraw kama .
Janko san laban suw ɲɛnajɛw la , sigidaw Dɔgɔkunw ɲɛnajɛw .
A ka jeliyajɔyɔrɔ ani laadalakumalasela y'a kɛ senkola la ye seko ni dɔnko ani ɲɛnajɛko siratigɛ la .
O ye kalan nege don a la walasa ka dɔ fara a ka se kan .
O de la a ye bolobɔli sɔrɔ k'a bila Denmisɛnw , Bololabaaaraw ani Seko ni Dɔnko minisiriso ka bolo kan , walasa ka baara kɛ Karefuru dɛ zeni n , k'a daminɛ 1977 san na .
K'a bɔ a ka minɛkow jɔyɔrɔtigiya baaraw la , Karefuru waleyaw bɛɛ ɲɛnabɔli dira a ma , walasa ka taafan kura di a ma , o bɛna to a ka bɔ Arajo Mali kan , k'a da a kan a tun bɛ fɛlasɛbɛnw ani kumalaselisɛbɛnw bila yen , minnu bɛ tali kɛ a ka baaratigi ka waleyaw kan .
Latigɛ ka baara . A dakan bɛ falen ka na kumagalamanin na Arajo dukɛnɛ na , fɛlasɛbɛn dulonnen dɔ kalanni dama fɛ walanba la .
"""" Kunfɛko yɛrɛ - yɛrɛ de la , ne binna ɲagalikumakɛla dɔ tali fɛlasɛbɛn kan togoda arajo kama .
N y'a kɛ n fɛko ye ani n ye Papa Umaru Sila ( """" lamɛnnikɛlaw ka sugandiliw """" kumakɛla , karidonw fɛ , a waati ) kunbɛn , min ye sira don n kɔrɔ ka taa togoda kolaɲaga bolofara kuntigi , Fajigi Sinaba fanfɛ .
N ye n ka laɲiniw ɲɛfɔ a ye ani n ka fɛɛrɛ ɲumanw walasa ka togoda arajo dɛmɛ .
N y'a ɲɔgɔndansɛgɛsɛgɛli kɛ , min koɲɛ tun bɛ boli sɛnɛkɛla ɲuman kan , k'a walanwalan sɛbɛnfuraɲɛ kelen sanfɛ .
A sɛgɛsɛgɛliko filanan tun ye k'o sɛbɛnnikɛlen kalan k'a kɛ kantalanjuru mankanbɔta kan .
Waati min n tun bɛ bɔ arajo la , fɛɛrɛtigi min tun bilala a kantaliw la ye n minɛ kɛrɛfɛ ka n ka tali fɔ n ye k'a ɲɛbila .
K'a da a kan a sɛgɛsɛgɛliko fila kɔnɔkow diyara a ye .
Tile damadɔ o kɔ , togoda arajo mobili nana n ɲini Karefuru dɛ zeni na .
Arajo la , Fajigi ye n ka tali lase n ma ani k'i teliya ka fɔ n ye goniman bɛ yen .
O la , fo n tun ka baara ta o yɔrɔnin bɛɛ .
A filɛ , cogo min na n ye farasu bila kumabaranin ye . """"
A ko bɛɛ bɔra nin gosiko fɔlɔ in na kumagalamanin na .
Mori Sumano , hali n'a ko ɲɛdɔnbali dɔn , ye baara kanu , ka diya a baarakɛɲɔgɔnw ye ni ka lamɛnnikɛlaw ɲɛ fa .
A bɔra farasu la pewu ani ka togoda ɲagalikuma daminɛbaaraw matarafa waati kunkurunin kɔnɔ .
Nka , Kokofatakaden y'o laɲini ɲɛsɔrɔ kasɔrɔ ma a diyagoyakokɛ , jogoɲuman , minnu sirilen don a ka hadamadenya nasira la , ye dɛmɛdon kɛ a ye o la .
San wɔɔrɔ kɔnɔ ( 1977 - 1933 ) , a bɛ dɛmɛ kɛ ka jumadon dɔgɔkun n'a dɔgɔkunkunbɛn laseli """" Poyi kan poyi """" lakodɔn jama fɛ , Zumana Yoro Tarawore ani Alahaji Burama Kulibali kɛrɛfɛ .
Walasa k'o tɔgɔtigiya diya ani k'a ɲɛmɔgɔya to lamɛnnikɛlaw dusukun na , Mori ye kunnafonidisiraw dajira , yɔrɔw kow kumaw bɛ bila minnu kɔnɔ .
Ka ɲɛ fili togoda mɔgɔw kan , duguncinin sigi , kokɔrɔw ni laadaw , duguncinin magow ni laɲini bolodalenw .
Daɲɛ kelen na , a leseli kɛra ɲɔgɔnsɔrɔsira ye yiriwali waleyalibagaw ni sɛnɛkɛlaw cɛ .
Kitakaden ka den wɛrɛ Arajo Mali la ?
8 - 10 laseli , o kɔrɔ ye nɛgɛkanɲɛ 8 ni nɛgɛkanɲɛ 10 cɛ . Jabaranin nani na sɛtanburu san 1983 , togodolayɔrɔw sen tɛ baarabolodaliw haminanko gɛlɛnw la , fɛɛrɛko dɛsɛ kosɔn ani miirinako fana .
Mori Sumano nɔrɔlen laadaw la tuma bɛɛ ye """" fadugukolo fɔli , san 1985 , """" dajira , min kɛra """" fadugukolo """" ye kɔfɛ , ka da a kan a laseli tun bɛ fɛnw bɛɛ kunkan , minnu bɛ se togodayɔrɔw ma .
Dugutigisigi , mɔgɔbaw ka sukoɲɛw , duguncinin cɛw ni muso jɔdatigiw ka diɲɛnatigɛ .
O baara kura ye dɔ fara Mori tɔgɔ kan , fo Jamana ɲɛmɔgɔyaso y'i sinsin ale kan ka kuma dɔ lase sɛnɛkɛlaw ma .
Kuluba ni sɛnɛkɛyɔrɔw cɛ . Perezidan Musa Tarawore , a waati jamanakuntigi , jɔlen don senyɛrɛkɔrɔ sɔrɔli kan i ko a ɲɛw mɔgɔnin .
Walasa ko ganselikan ɲɛsɔrɔ , fo ka hakililakunun ɲuman kɛ sɛnɛkɛlaw ye .
A y'a ka yaalaw kɛ sababu ye jamana kɔnɔ k'a kumaw lase .
Walasa ka faamuyali nɔgɔya , a ye mɔgɔ sugndi a ka cidenkuluw cɛla , min ka surun bɛɛ ye sɛnɛkɛlaw la , Mori Sumano .
"""" Cona Mace Kone de ye n ladɔnniya ko perezidan y'a ŋaniya n ka kɛ a ka cidenkulu cɛla a ka taamaw la jamana kɔnɔ .
N y'a fɔ a ye a ka fɔ Musa ye a k'i sara sɛnɛkɛlaw la bamanankan na ani ko n bɛna yɔrɔw latilen , a bɛ se ka kɛ yɔrɔ minnu ma ɲɛ , n ka yɔrɔw kow laseliw la .
Ka tɛmɛ o kan , n ye sababu kɛ ka gɛrɛ a la , ka n hakilila dajira a la .
Perezidan ye kɔrɔfɔ ɲumanba kɛ Buguni , janko sira fɛ , a ma kungojeni ye .
O ye ko caman jigin a kɔnɔ .
Donkibaruw caman kɔnɔ arajo la ani Poyi kan Poyi laseli la , ne tun bɛ yɔrɔyaalaw lakale , n kɛtɔ ka n fanga digi perezidan Musa Tarawore ka kuma taliw kan .
An seginni kɔfɛ , wele bilala n ma Kuluba .
N y'a fisaya n ka ɲɛmɔgɔ ka taa n nɔ na , yaasa mɔgɔw kana bila n na Arajo la .
Laban na , jamana ɲɛmɔgɔyaso ye folikɛbataki ci OYƐRITEYƐMU na , a ka yɔrɔw kow leseli baarakɛlakulu ka baara ɲuman kɛlen kama .
Sababu wɛrɛw la , ne ye perezidan Musa kunbɛn , w'a ye ko kɛ n ye .
Kabini o tuma , cɛlako ɲumanw tora an cɛ ani waati bɛɛ , ne bɛ kɛ a ka cidenkuluw cɛla .
K'a kɛ dɔrɔn , ne tun ka kan ka sugandili gɛlɛn kɛ jamana ɲɛmɔgɔyaso ka laseli ani Afiriki kunnafonidikalanso , min bɛ Kɛri , ka kalan dɛmɛniwari cɛ .
Ko nɔgɔn tun tɛ , nka fo n tun ka taa dɔ fara n ka dɔnni kan .
Ko kɔrɔw kanubaga falenbali . An sera Mori Sumano fɛ jumadon tɛmɛnen , seli kɔfɛ .
A sigilen a ka dukɛnɛ na , a denw cɛla , cɛ in ye ko kɔrɔw kanubaga ye , a ka yɛlɛkomɔgɔya n'a ta bɛɛ a ka kolaɲagaw la arajo walima jabaranin na .
An kɛtɔ k'a fɛla ɲini denmisɛnw ka bajanbilaya , laadaw tiɲɛni kan , a y'an jaabi k'o bɛɛ ye jamajɛkulu jɛlen ka bolojigin nɔ ye .
Jɛɲɔgɔnjuguyaw bɛ fara a kan , a ka fɔ la , minnu bɛ nɔ jugu bila den ka lamɔnko ɲuman na .
O de ye kun ye , min b'a to bangebaga dɔw bɛ bila ko kɛlen kɔrɔ ɲɛma kaban , tuma min na u bɛ bɔ u denw ɲɛda wɛrɛw kan , danfara bɛ minnu ni dukɔnɔtaw cɛ .
O tuma , koɲɛnabɔcogo jumɛn bɛ yen ka nin denmisɛn filibagatɔw lasegin sira ɲuman kan ?
Mori Sumano bɛ ladili kɛ ko dutigi bɛɛ kelen - kelen k'i jɔ a jɔyɔrɔ ani ka wajuli kɛ o sira kelen fɛ hakililakunun ka kɛ ka tɛmɛ ladilikan ɲumanw fɛ .
Nka Mori yɛrɛ bɛ waleya kɛ o sira fɛ wa ?
Awɔ kɛ , a y'a jaabi ten .
Tiɲɛ don ko a bɛ sɛngɛnnafiɲɛbɔ la ka den wolonwula to a bolo , nk'a ka taabolow an'a ka sariya tolen don wulibaliw ye .
Nɛgɛkanɲɛ 22 la , a b'a ka da sɔgɔ .
Mɔgɔ min b'a disi da o fanga la ta fila ni cɛtigɛ .
Ka hakilijigin kɛ ko Mori Sumano ye san saba kɛ lakalanni na , ani san bi saba ni wolonwula Arajo Mali la , min kɛra OYƐRITEYƐMU ye bi .
Jamana ka tɔgɔtigiya lakodɔnni jɔnjɔn bɛ mɔgɔ min bolo , a y'a ka sɛgɛnnfiɲɛbɔ hakɛw ta desanburukalo tile 31 san 2014 .
Lafiyawaati dɔ kɔfɛ , a seginna baara ma , ni bɛnkansɛbɛn dɔ bolonɔbila ye OYƐRITEYƐMU fɛ , ni kalo ni kalo laseli dɔ laɲagali ye , min bɛ wele # Anw # ( nu faransɛkan na ) .
Bi a bɛ nisɔndiya ni fɛn saba ye .
Fasoden gansan ka lakodɔnni bɔlɔnkɔnɔ , ɲɛmɔgɔbaw ka kɔkɔrɔdon ( jamana ɲɛmɔgɔyaso ,
Arajo Mali ɲɛmɔgɔyaso ) yaasa a ka ci ka ɲɛ a bolo ani fana a waati duman na a ka baarakɛyɔrɔ minisirimuso , Mariyamu Filancɛ Jalo ka kɔkɔrɔdon , a waati la , ani baarada Ominiyɔmu Mali , a lataali kama Tinizi , san 2010 .
Mori Sumano bɛ jɔ a la k'ale tɛmɛna saya dafɛ .
Diɲɛnatigɛ la , a tɛ dɔwɛrɛ fɛ mɔgɔw kɔ , o kɔrɔ ye ka sanga don hadamadenw cɛkow la .
Munafakiya ka go a ye .
O . Oroze , Nɛgɛjurusira ( 00223 ) 63 88 24 23 - Diɲɛ warisoba bɛna dolariwari miliyon 350 , n'o bɛ bɛn sefawari miliyari 189 , 4 ma , don baaraboloda kura hukumu kɔnɔ , walasa ka wulikokura ani basigi kɔkɔrɔdon Saheli kɔnɔ .
O warihakɛ bɛn ɲɛsin Lipitako Guruma fanfɛyɔrɔ ma , yɔrɔ min bɛ Burukina , Mali ani Nizɛri dancɛ saba yɔrɔ la , min jatelen don i ko yɔrɔw dɔlakelen , min labilalen don waati cogoyaw bolo ka tɛmɛ bɛɛ kan ani min dɛnnen don kɛrɛfɛ bɛɛ ye diɲɛ kɔnɔ .
O cogo la , Diɲɛ warisoba ka fɔ la ,
Lipitako Guruma sigiba miliyon 17 la , min ka ca ni 80 % ye , sigilen don togodalayɔrɔw la magoɲɛbaaradaw tɛ lasɔrɔ min na walima tuguni sɔrɔkɛda tɛ min na .
U b'u balo sɔrɔ ka caya sɛnɛ ani baganmara la .
A kun ye , nin siratigɛ la , ka
yɔrɔjɔw ani hadamadenya ni sɔrɔ cakɛdaw , bɛɛ sen bɛ don minnu na , sigili sen kan nafolobɔ kɛ , minnu bɛna a dugukolo yiriwali ani baloko fɛɛrɛw lafisaya a fanfɛyɔrɔ la .
Haminanko gɛlɛnw yiriwalinafolobɔw bɛna kɛ balofɛnw sɔrɔli la kokura nafolobɔli kunkan ani nafasɔrɔbaaraw sigili , minnu bɛ kologɛlɛya di ka sin waatiyɛlɛma ma , gadonfɛnw dili ani magoɲɛbaarafɛn misɛnninw bilali sen kan , jɛrɛjɛkuluw kɔnɔ fɔɲɔgɔnkɔw sera minnu ma
.
O bɔlen kɔ yen , a fangabulon y'o fara .
Ko kolomayɔrɔ ye ka sigi bɛnkan lasegin ka na sigidaw maraw ni jamaw cɛ , ni janto kɛli ye yiriwalinafolobɔw ka kɛ jaabiw ye sigidalamɔgɔw magow bɛɛ la telimanw la ani sigida sɔrɔ yiriwali lafisayali la .
Walasa ka bɔ yiriwalibaliya kɔnɔ , Afirki jamanaw , janko Afiriki tilebinyanfan taw , y'a ŋaniya ko a ka kan u k'u fangaw fara ɲɔgɔn kan k'a latɛmɛ tɔnw sigili fɛ
O cogo de la Lipitako Guruma bangera desanburukalo tile 3 san 1970 Wagadugu , Burukina Faso , n'a bɛ Burukina Faso , Mali , ani Nizɛri fara ɲɔgɔn kan .
Lipitako Guruma ɲɛmɔgɔya ka laɲini ye :
Ka dugujukɔrɔfɛnw , kuranmafɛnw , jikow , sɛnɛ ni bagankow ani jɛgɛkow nafabɔli lataa ɲɛ .
Mahamadu YATARA - Bɔlɔlɔkanbulonsigi tako fɔlɔ Mali minɛnw ni magodilanw ( SEVEPESEYƐMU ) kan bɛna sigi bɔlɔlɔkanlajɛ fɛ san 2021 zuluyekalo tile 8 ka taa a tile 9 na , a koɲɛɲinini dakun na ani san 2021 zuluyekalo tile 11 ka taa a tile13 la , a jagoli dakun na .
Sababu Mali lasigidenso , min bɛ Kanada , bolo ka kokɛtaw nɔgɔyadabaw di , minnu bɛ nin jamana in kɔnɔ .
A labɛnbagaw ka fɔ la , bulonsigi in ye sababu ye , min ka ɲi waleyalibagaw ani mɔgɔw bolo , minnu bɛ fɛnw lataa jamana kɔkan , ka faamuya sɔrɔ nɔgɔyadabaw kan Kanada sugu bɛ minnu di .
Ka fara o fɛnw kan , minnu bɛ se ka kɛ Kanada sugu kan Mali Baarada misɛnninw ni mankanninw ( PEYƐMUYEW ) ka nafa la , a bɛna kɛ fana ka baaradaw jira , minnu bɛ Mali sɛnɛfɛnw labɔ kɔkan , magodilanw ani dɛmɛw , minnu bɛ se ka kɛ Mali jamana lasigidenso , min bɛ Kanada ani Kanada jago taaɲɛ cakɛda ( TEFO
Kanada ) bɛ se ka minnu lase Mali baaradaw ma , walasa u ka tugu nɔgɔyadaw kɔ , minnu bɛ Kanada jamanaw ni ɲɔgɔn cɛ jago baarabolofara kɔnɔ .
O cogo la , nin bulonsigi bɛna labɛn , a sigibagaw ka fɔ la , dakun fila dafɛ ( koɲɛɲinini ani jagoli ) .
Koɲɛɲinini dakun bɛn'a to kɛrɛnkɛrɛnnenya la k'i kunnafoni baaraminɛnw suguya caman kan , minnu bɛ jamana yiriwataw ka minɛnlabɔliw nɔgɔya kɔkan ani TEYƐFUWO bɛ se minnu di k'u bilasira , ani fana a bɛna to ka mɔgɔ faamuyalenbaw ka koɲɛdɔn nafa bɔ baarabolofaraw kan fɛnw
bɛ sɔrɔ minnu na Mali PEYƐMUYEw fɛ Kanada ani ka se ka minɛntakadonw ani minɛntakabɔw Kanada baarabolofaraw dɔn kosɛbɛ , ka baaradatigi , minnu sera ka koladilanw kɛ Kanada , ka seereyaw lamɛn , ka jaabi bɛntaw sɔrɔ ɲininkaliw la , Mali PEYƐMUYEw bɛ minnu kɛ u yɛrɛw la .
O bɛɛ , ɲininkaliw n'u jaabiw baaraw kɛli sabu la , minnu bɛ laban ka sew bange mɔgɔw ka kɛ kuluw kɔnɔ , adw .
Ka nafa don mangoro , gomi jalan , bɛnɛ , si , sɔmɔ ani nsira baarabolofaraw la . K'a fara o kan , nin bulonsigi in bɛna kɛ sira ye , min bɛna sababu di Kanada minɛntakadonnaw ma ka Mali minɛnw lakodɔn ani ka sira don u ni fɛndilaw cɛ , mangoro , gomi jalan , bɛnɛ , si , sɔmɔ , nsira , adw . , baarabolofaraw la
.
O tuma , Kanada minɛntakadonnaw bɛna se , o sabu la , ka Mali baaradatigiw ani minɛntakabɔlaw kunbɛn , minnu labɛnnen don ka minɛnw lataa Kanada suguw kan ni se belebele ye .
Jogoli dakun kunkan , bɔlɔlɔ sanfɛ bulonsigi Mali minɛnw ani magodilanw ( SEVEPEYƐSIYƐMU ) kan , a labɛnbagaw ka fɔ la , bɛn'a to ,
ka koladilan nɔgɔyada sɛbɛlamanw nafa lase baaradaw ma , minnu sen bɛ tali kunfɔlɔ la ani BEDEBE ( B2B ) minnu bɛ lanɔgɔya , TEYƐFUWO ani SEYƐFISEYI ladilikɛla kɛrɛnkɛrɛnnenw fɛ ani lasigidenso baarakɛkulu ka dɛmɛ .
O tuma , walasa ka sen don nin bɔlɔlɔ kan ɲɔgɔnkunbɛn na , Mali minɛntakabɔlaw , janko minnu b'u mago don Mali ni Kanada cɛ jago la , Maliden , minnu sigilen kanada ani Kanadaka minɛntakadonna , a ka di minnu ye , ( olu ) bɛna se k'u tɔgɔw sɛbɛn , fo ka se zuwɛnkalo tile 5 , san 2021 , koɲɛɲinini dakun
na .
Jagoli dakun kunkan , a labɛnbagaw y'a da tulow kan ko sannikɛla minnu sigilen don Kanada bɛna se k'u tɔgɔw sɛbɛn , fo ka se zuwɛnkalo tile 18 , san 2021 , n'a ka di u ye .
Kanada , n'a ka jama , min jateminɛnen don k'a kɛ mɔgɔ miliyon 37 , 6 ye , b'i jɔ jamana jɔyɔrɔ la , minɛntakadon sugu belebele bɛ min bolo diɲɛ kɔnɔ .
A ka minɛntakadon sugu baarabolofara ɲɛnaman saba cɛla , sɛnɛfɛnduntaw , finidilanfɛnw ni donfiniw ani sokɔnɔna masiri b'o la .
Nin baarabolofara kelenkelenna bɛ se ka kɛ nafa belebele ye jamana yiriwataw bolo ani kɛrɛnkɛrɛnnenya la , Mali .
K'a jate ko Kanada sɛnɛfɛnduntaw minɛntakadonw sera dolari miliyari 11 , 2 ma san 2019 , finidilafɛnw ni donfiniw taw ye miliyari 14 ye san 2019 , ani sokɔnɔna masiri taw ye miliyari 3 ye , san 2019 .
Garijigɛsɔrɔko Mali kɛnyɛrɛye baarabolofara bolo , k'a sababu kɛ Mɔgɔba Mmu Fatima B . Meyite ye , Mali lasigiden min bɛ Kanada ka galabukɛnɛya ye .
Nana Sise - Mali minɛndoninanw ka sisan ɲɛmɔgɔyakulu ka saratiwaati sera a dan na .
A lakurayali kama , Minɛnko ani Taamakow bɛ baaradaba min bolo , Makan Fili Dabo ka waati la , tun ye minisirisaraya labɔ k'a kalafilijama wele .
O waati kɔnɔ , lamagaw tun bɛ ka kɛ kosɛbɛ .
Ni Ba Ndawo ka fanga binni ye , foyi tɛ ka fo a taabolo daminɛni na .
Filanfilan bɛ senna , fo a mana kɛ ko sisan minisiri y'a bolo don a taabolo kɔrɔ ni barika ye .
Hali ni minisirisariya bɔli bɛnna ni cɛmancɛlafanga fɔlɔ binni ye , a biro mɔgɔw ma wale si kɛ walasa ka taa ɲɛ .
Yeɲɛna na , sisan ɲɛmɔgɔyakulu bɛ k'i sulusala walasa ka kalo damadɔ sɔrɔ .
Faserijɛkulu - Kidali sigikan ye koɲɛ ye , min ɲɛ ka misɛn .
Banbaganciya kɔrɔ daga , dɔw b'a jate ko bi tuguni a dugu bɛ SEMA bolo , Azawadi tɔnw ka Faraɲɔgɔnkanjɛkulu , Aleze Bɛnkan bolonɔbilabaga .
Nin ɲɔgɔnye bɛ ka kɛ dɔgɔkun damadɔ mihisiricidenkulu ka taama kɔ Kidali .
Wa Kidali , mɔgɔw bɛ k'a hakililatigɛ , fɛn bɛɛ labɛnnen don SEYƐSIYA kama .
Nin ɲɔgɔnye bɛ taamasiyenni kɛ ɲɛfɛtaa belebele la .
SEMA mɔgɔ dɔ bɛ nisɔndiya tan .
Ale bolo , ko don , dɔwɛrɛw cɛla , min ye sababu ye k'a dugu cogoya lajɛya .
Jamaw bɛ yen , gɔfɛrɛnɛri ani kɛlɛbolo labɛnnen kura daminɛnin fana
SEMA ka bolobirili si t'a kan , a y'o hakililatigɛ , fangaɲɛmɔgɔw ani Mali kɛlɛbolow ka kan ka sɔn dɔrɔn k'u bɛn Alize Bɛnkansɛbɛn ma .
Faamuyakɛcogo , Pilatifɔrumu ma don min na .
Fahadi Agi Alimahamudu bolo , a perezidan , nin bɛɛ tɛ dɔwɛrɛ ye sisi kɔ ɲɛ na .
mɔgɔw bɛ ka mankan caman kɛ ɲɔgɔnye kama , min kuntaala tɛna tɛmɛ lɛrɛ kelen kan .
Hali an ma ɲɔgɔnye kɔnɔkow sɔrɔ .
A b'o yɛlɛko fɔ .
Fahadi Agi Alimahamudu bolo , nin SEYƐSIYA bɛ bila ZESƐNKI sahɛli ( Z5 saheli ) lajɛba nata hakilila kɔnɔ , Njamena , dɔgɔkun nata .
Bamako b'a fɛ dɔrɔn k'a bila diɲɛmɔgɔ kun na ko bɛn bɛ ka taa ɲɛ .
Pilatifɔrumu tɔgɔlamɔgɔw dun bɛna kɛ yen koɲuman , nin wuladafɛla in na .
A ɲiniko laban ka SEYƐSIYA kelen kɛ nin dugu in na , kɛra kabini sɛtanburukalo san 2019 , n'a tun laban dɛsɛra ka kɛ
Minisiriɲɛmɔgɔ Dɔgɔtɔrɔ Sogɛli Kokala Mayiga bɛ ka tɛmɛ a ka taama sigiyɔrɔma caman fɛ .
"""" Zuwɛnkalo tile 5 Fasoden Fangatigiw ka Faraɲɔgɔnkanjɛkulu Ɲɛmɔgɔyakulu Fɛɛrɛtigi """" perezidan kɔrɔ tun ye kumaɲɔgɔnya minnu daminɛ ka kɔn a ka sigili perezidansariyasɛbɛn bolonɔbilali yɛrɛ ɲɛ Cɛmancɛlafanga perezidan ,
Kolonɛli Asimi Goyita fɛ .
O taamaw faamuyacogow kɛra sira caman fɛ .
Minisiriɲɛmɔgɔ lamini ka fɔ la , nin taamasen in ye hami jaabi ye bɛɛ sendonni na ani majigin cɛmancɛlafanga marali la .
Halibi o lamini kelen ka fɔ la , o bɛ Dɔgɔtɔrɔ Sogɛli Kokala Mayiga ŋaniya da kɛnɛ kan ka taa marakɛcogo falenni na ani Malidenw ka faraɲɔgɔnkan .
Dɔgɔtɔrɔ Alayi Bokumu , politikimɔgɔ """" sara tɛ di min ma """" fɛla la , wale min ye ka sira suguya caman mɔgɔbaw kunbɛn b'a jira ko minisiriɲɛmɔgɔ b'a fɛ k'a kɛ cogo wɛrɛ la .
Fanga , min b'a la ka fɛla suguya caman lamɛn , b'a jira k'a t'a jate bilen k'ale ye kulu kelen ta ye , nka Malidenw bɛɛ ta .
Dɔgɔtɔrɔ Sogɛli , i ka i hakili an'i ka Mali jamajɛkulu dɔnniya labaara walasa k'i ka ci kɛ ka ɲɛ .
Ka janfakow kun ka ɲi kaban ani ka KUMACAMANTIGIW tigɛnsɔnya , minnu saralen don walasa k'i ka baara bali .
A dɔn k'u tɛ se ka balo cogo wɛrɛ la , o tuma """" An diga """" !
Politikimɔgɔ """" sara tɛ di min ma """" y'o sɛbɛn a ka Feyisibuku ɲɛ kan .
Dɔwɛrɛw bolo , minisiriɲɛmɔgɔ bɛ munumunu kɛ yɔrɔnin kelen ten ani ko waatijatesɛbɛn dogolen b'a bolo , min laɲiniw dɔlakelen ye cɛmancɛfanga mɔɔnɔbɔli ye .
O la , minnu sɔminen don k'a bɛ ka baara kɛ ka taa kalo 18 kɔfɛ , olu bɛ k'a ɲini gɛfɛrɛnaman kuntigi fɛ a kana munumun yɔrɔnin kelen ten an'a ka haminanko gɛlɛnw faamuya sɔrɔ ka ɲɛsin waatin dilen ma cɛmancɛlafanga kama .
Bɔlɔlɔkankuma na Jari Magasa bolo ,
Nin badenyataama ninnu , minnu bɛ fɔ kosɛbɛ kunnafonidiminɛnw fɛ , bɛ Malidenw caman tɔɔrɔ .
PEYƐMU ka kan k'i cɛsiri haminanko gɛlɛnw fɛ .
Ne bɛ deli k'a fɔ ,
Haminanko gɛlɛnw bɛ ka ɲɔgɔn digidigi , waati jatelen don an ye . . .
Sɔɔni kalo ncinin wolonwula walasa ka cɛmancɛlafanga ban . . .
O de kosɔn , an b'a ɲini PEYƐMU fɛ a ka dɔnsen teliya ani ka ta bakuruba la !
Minisiriɲɛmɔgɔ bɛ taamana sɛfanw kan .
A ka ci ka gɛlɛn ka se a dan na .
ƐMUSƐNKI - ƐRƐFIPE tɛ fanga kologɛlɛn ye bilen , mɔgɔ bɛ se k'i sinsin min kan , ka gɛrɛntɛw kunbɛn , minnu bɛ se ka kɛ .
"""" Fasodenya Tɔn , Lakurayali kama ( ƐMUPEYƐRI ) """" perezidan b'a dɔn tigitigi k'a tɛ se k'a jigi da fangaw ka kɔkɔrɔdonw kan , minnu b'a ye k'olu sen bɔlen don cɛmancɛlafanga la .
Isa Kawu Jimi , min ye , faamuya bɛ mɔgɔ min na , siniyebaga , mɔgɔ basigilen , Alimami Mahamudu Diko bonyaba bɛ min kan , falen , fasodenɲuman ani mɔgɔ yɔgɔyɔgɔbali Asimi Goyita , la ,
bɛ k'a ka kɔrɔmatigɛli juguw caya , ka sin minisiriɲɛmɔgɔ ma , min sigira cɛmancɛlafanga perezidan fɛ .
Fangaw caman bɛ bɛlɛnni na kaban .
U y'a daminɛ ka jɔyɔrɔ minɛ kokura walasa ka binkannibaw kɛ .
Waati dilen batoli kɛlen don dankun bilen ye tɛmɛ man kan ka kɛ min kan , politiki fangaw fanba dɔ bolo .
Mukutari Wani nɔbilabaga minisiriɲɛmɔgɔyaso la , makɔnɔnen don ni jɔsen farin ye cɛw ani musow bɛɛ fɛ , minnu ɲɛ bɛ ŋaniya dogolen na a taamasen fɛ , ka tulon kɛ ni cɛmɛncɛlafanga mɔɔnɔbɔli ye , .
Dɔgɔkun nataw bɛ lahidudi kɛ , ka yuguyuguli kɛ gɔfɛrɛnaman bolo , min fanga dɔgɔyalen don jamanaw cɛkow ɲangiliw fɛ ani min bɛ folofolo la , politiki ani hadamadenya gɛrɛtɛnw fɛ .
Siyaka Dunbiya fɛ - ADEPE - Mali bolofara 5 Biro Sekeretɛri Zenerali , Sɛki Umaru Jalo ( SEWODE ) ye kunnafonidilajɛ laɲaga , alamisadon zuwɛnkalo tile 24 , san 2021 .
A ye kofɔli kɛ ,
Ale ka fɔ la , Bamako Disiriki Komini 5nan Biro dafɛ biro filanan tɔgɔfɔlen sigira ADEPE - Maliba sariyaw ani kɔnɔnasariyaw sɔsɔli jugu kɔnɔ Yuba Ba an'a ka Sekeretɛri Zenerali , Abudulayi Sibibe fɛ , ni Sekeretɛri politiki , Bubakari Baba Keyita , ka jɛɲɔgɔnjuguya ye .
Sɛki Umaru Jalo ka fɔ la , nin lajɛ balalen kofɔlenba weleli kɛcogo sɔsɔra Yuba Ba fɛ an'a ka Sekeretɛri Zenerali .
Ka bɛn sariyaw ma , Bolofara Sekeretɛri Zenerali kelen pe de yamayuralen don k'a weleli kɛ .
Mɔgɔ hakɛ dafalenko saratiw ?
A y'a pereperelatigɛ ko ciden 38 dama de ye kala ta , 104 cɛla , minnu tun bɛ kɛnɛ kan .
O ka dɔgɔn walasa ka ɲɛmɔgɔyakulu kura sigi .
Walasa ka ɲɛmɔgɔyakulu lakuraya , ne bɛ min kunna ,
Sariyaw b'a fɔ san naani .
Wa u ye nin lajɛ balalen kɛ , kasɔrɔ ne bɛ ɲɛmɔgɔyakulu min kunna tɛ dɔwɛrɛ la kalo 6 kɔ .
Sɔsɔli wale wɛrɛ , min kɛra an ka sariyaw sɔsɔbagaw fɛ , SEWODE tɛmɛna kuma fɛ ten , ye ko ADEPE - Maliba ɲɛmɔgɔyajɛkulu waleyalikɛla lajɛlen de bɛ se ,
ka ɲɛmɔgɔyakulu binni dantigɛ .
A dun ma kɛ o cogo la .
O ye ko bolofara tɛ se k'a yɛrɛ bin .
Ani fana ,
Sarali si ma kɛ ne na o sira la , kasɔrɔ ne ye pariti Ɲɛmɔgɔyajɛkulu waleyalikɛla mɔgɔ ye .
Ɲɛmɔgɔyajɛkulu ma lajɛ abada , janko ka Komini 5nan bolofara Biro wuli . Wa ne ma lamɛn SEYE mɔgɔ kelen si fɛ a koɲɛ kan .
Sɛki O . Jalo y'o pereperelatigɛ .
Ale bolo , Yuba Ba ni Abudulayi Sidibe tɛ dɔwɛrɛ la fo ka sariyaw foroki u senw kɔrɔ bɛɛ ɲɛ na ani bɛɛ ka dɔn na , ne tɛ se ka sɔn min ma , kasɔrɔ n ma wale kɛ ,
bawo , ne donna nin pariti la sariyaw batoli kama , tilennenya kama , josariya batoli kama .
Nin kun de kama yɛrɛ , ne b'a ɲini u fɛ u ka pariti politki marali cogoya lajɛya .
Ka pariti sariyaw an'a lataamasariyaw foroki sen kɔrɔ wa ?
Wa ADEPE - Maliba Danbetigiperezidan , Aliyu Bubakari Jalo ,
ka laɲiniw
Sariyaw batoli la ma mago ɲɛ .
Ne tɛ ka n balan jɔyɔrɔw la , a ko ten , nka pariti sariyaw an'a sigikanw de bɛ taafan jira an na ; fɛn batofɛnw don an'u ka kan ka labato tɔndenw bɛɛ fɛ walasa ka misali ɲuman di .
Ne t'a dɔn n bɛ ka min kɛ n'a tɛ sariya kɔnɔ , SEWODE ye hakilijigin kɛ o la , nka kabini Lajɛba kɛra , Yuba Ba n'a ka Sekeretɛri Zenerali bɛ k'a ɲini ka ne caron .
U taara fo ka dusu don murutili la , denmisɛnw ka Jamana Biro yɛrɛ kɔnɔ .
San 2020 depitekalataw senfɛ ,
olu Yuba Ba ani Abudulayi Sidibe kelenw de ye ko bɛɛ kɛ yaasa ka n ka cɛbɔya bali .
Nka , u ka maganw kɛra fu ye ,
bawo ,
ne ye an ka tɔndenw ni ɲɔgɔn cɛ kalata kunfɔlɔw sebaga sɔrɔ , nɔgɔya la .
Nka , u ye baara kɛ walasa ka n mabɔ depitekalataw senfɛ , a y'o fara a kan .
Ani fana , Birow lakurayali senfɛ Komini 5nan kɔnɔ , Sɛki O . Jalo y'a jira ko binkanni sugu caman dara a kan Yuba Ba ani Abudulayi Sidibe fɛ .
U tun ye ko bɛɛ kɛ ka balan da n ɲɛ ani ka bolofara bilali sen kan bin .
A ka fɔ la ,
Ani k'a fara a kan ,
Juguya bɛ Sekeretɛri Zenerali Abudulayi Sidibe kɔnɔ ka sin ne ma .
bawo , a cira dugma ne fɛ komini kɔnɔ ( Bamakɔ Komoni 5nan ) , Bamakɔ Disiriki Kolatilenjɛkulu ɲɛminɛni na .
N b'a fɔ k'a jɛya , pariti don , min bɛ n ni kan .
Wa n bɛ kɛlɛ kɛ a sariyaw an'a kɔnɔnasariyaw batoli kosɔn ani ɲɔgɔnbonya tɔndenw ni ɲɔgɔn cɛ pariti kɔnɔ .
ƐMEYƐSI - Gɔfɛrɛnaman y'a kɛ a haminanko Gɛlɛnw dɔlakelen ye , walasa ka hadamadenya nasiraw basigi .
A ɲɔgɔnyeba ɲɛni bɛ bɔ danaya la , a fanw sugu caman ni ɲɔgɔn cɛ .
O kosɔn Dɔgɔtɔrɔ Sogɛli Kokala Mayiga bɛ taama na ka lafasalitɔnw bɛɛ kunbɛn ka kɔn .
Gɔfɛrɛnaman kuntigi ye Sinɛrizi , kalanko lafasalitɔnw ɔkutɔburukalo tile 15 san 2016 bolonɔbilalaw , tigitigisɛbɛnmaralaw , tigitgisɛbɛn marayɔrɔ ani kiritigɛda kalatigiw ka lafasalitɔn ani kasobonw kɔlɔsilibagaw ta , bisimila ka dada ɲɔgɔn kan , kunun .
Dɔgɔtɔrɔ Sogɛli Kokala Mayiga y'a yɛrɛ bila o cogo la , hadamadenya kumaɲɔgɔnya hakiliɲumanya kɔnɔ , min b'a to jɛɲɔgɔnw ka sin k'u haminankow ani dajiraliw sara ale la yɔrɔnin kelen , hadamadenya nasiraw basigili kosɔn .
A taamasen bɛ don danaya kologɛlɛyali kɔnɔ , Fanga ni lafasalitɔnw cɛ ani ka taamasiyɛnw da sira kan hadamadenyasira Lajɛ kɛli kama .
Hali n'a laɲininen don kabini waati jan , nin lajɛ in kɛli bɛ gɛlɛya kɔnɔ kunw caman na .
Sogɛli Kokala Mayiga sɔnna bakuruba la , ɲɔgɔn hakililaɲini ntanya ma ka kɔn , walasa ka jɛn n'a ye , ka taa nin lajɛba la , min ka kan , yaasa ka danfara kofɔlenw dalasa Jamana baarakɛlaw saraw kɛcogo la .
Nin ko ɲɛnabɔli bɛ damakɛɲɛni kofɔ , janko ladiyaliwariw ani koladilanwariw .
O koɲɛ kan , minisiriɲɛmɔgɔ ye hakililadi kɛ , ko ni gɔfɛrɛnaman y'a latigɛ ka ladiyaliwariw di bɛɛ ma , mɔgɔw bɛna u yɛrɛ sɔrɔ ni sefawari miliyari 1 . 400 ye , k'a bɛn baarakɛnafolo tilancɛ ma .
Yanni hadamadenya nasira ɲɔgɔnyeba cɛ , gɔfɛrɛnaman y'a latigɛ ka saraw katimuw damakɛɲɛ
Minisiriɲɛmɔgɔ y'o latigɛ kɛkun ɲɛfɔ lakɔlikaramɔgɔw ye .
Nka , faamuyacogo wɛrɛ de b'olu bolo a la .
Damakɛɲɛni b'olu ka sɔrɔlen bɔ a ma , k'a da a kan a bɛ sin ka sariyasen 39 bin , u ka kumalasela , Usumani Alimudu , y'o jateminɛ .
O cogo la , a ye lasɔmini kɛ , lakɔlikaramɔgɔ bɛna kɛlɛ kɛ k'u ka sɔrɔlen makaran .
Ni k'a fara a kan .
Bi bɛ , lafasalitɔnw bɛn'u labɛn ani ni baarabila lamagaw ka kan ni kɛli ye , an bɛn'o kɛ .
Minisiriɲɛmɔgɔ ni tigitigisɛbɛnmaralaw , tigitgisɛbɛn marayɔrɔ ani kiritigɛda kalatigiw ka lafasalitɔn , minnu bisimilala lakaramɔgɔw kɔfɛ , tigitigisɛbɛnmaralaw , tigitigisɛn marayɔrɔ ani kiritigɛda kalatigiw ka lafasalitɔn kannabilalen cidenkulu ( Sinagi ) , fana garijigɛ donna
dusukunjɛlenya ɲɛfɔliw la .
Sogɛli Kokala Mayiga , min tɛ fɛ ka don mɔgɔ minnu kɔnna ale ɲɛ ye ka fili kelenw na , y'a da se kunw ma , minnu b'a to Jamana tɛ se , waati bɛɛ , k'a ka kandiw labato ka sin lafasalitɔnw ma .
Tuma caman , a ko ten , sɔnw bɛ kɛ kow ma gɛrɛntɛnw kɔnɔ , kasɔrɔ tuma caman , a dɔnnen don k'u tɛ se ka kɛ walima ko kɔlɔlɔw bɛ se ka sɔrɔ u kɔ , waati surun walima waati jan na .
O kokɛcogo , min ye sɔn kana kɛ ni politiki gɛrɛntɛn tɛ , b'a to fana ɲɛw bɛ dutugu waati dɔw la gɛlɛyaw yecogo bakuruba kan , ni k'a bila , o la , dɔw dusu la k'olu minɛcogow kɛlen don tilennenbaliya kɔnɔ .
Ne m'a fɔ ko jo b'aw fɛ bakuruba la walima ko jalaki bɛ bin aw kan , nka gɔfɛrɛnaman ka kan ka kɛ dutigi ɲuman ye .
Mɔgɔ tɛ se ka damakɛɲɛni kɛ , nka mɔgɔ ka kan ka tilennenya kɛ .
a y'o hakililatigɛ kɛ .
Lafasalitɔn tɔgɔ la , Musa Bore y'a dajira k'a ka kɔkɔrɔdon tɛna dɛsɛ .
O bɔlen kɔ yen , lafasalitɔnw bɛnna a kan ka laɲiniw bɛɛ jɔ , k'a bɔ min sirilen don kiritigɛ bolofara taafansariya sariya waleyali la , min bɛ kiribaara ladiyaliwari di tigitigisɛbɛnmaraw fana ma .
Nka gɔfɛrɛnaman tɛmɛnen ye nin sariya waleyali kɛ , k'a dan sira la .
Nin tilennenbaliya , lafasalitɔn jɔyɔrɔtigi ka fɔ la , ka kan ka latilen waati surun kɔnɔ .
An k'a dantigɛ ko kasobon kɔlɔsilikɛlaw ka lafasalitɔn fana bisimilala minisiriɲɛmɔgɔyaso la .
U bɛɛ ye , Sogɛli Kokala Mayiga ye hakililatigɛ kɛ , a kɛli la u bɛɛ ka bila la ani gɔfɛrɛnamanbaara baaradaba ta la .
An bɛna an gɛlɛya ka danaya lana kokura ani ka hadamadenya nasira kumaɲɔgɔnya labɛn ɲɔgɔn fɛ .
a y'o hakililatigɛ di .
Isa Danbele - Sibiridon , zuwɛnkalo tile 25 tɛmɛnen , Dɔgɔtɔrɔ Bubu Sise , IBEKA kininbolo ani bolo maramafɛntigi , sigira k'a kɛ Jene kubeda IYƐRIDE ( Faraɲɔgɔnkan Perezidanfanga ani Bɛnkanfanga kama ) bolofara sɔrɔ koɲɛw sekeretɛri ye , alamahinɛna Sumayila Sise la , ka nin pariti in
jɔyɔrɔtigiw fɛ .
A kɛra Jene sigida bolofara ka lajɛ baaraw senfɛ .
Nin donni , min bɛ bala mɔgɔ la ani min kɛra yɔrɔnin kelen , waati damadɔnin ka kɔn san 2022 perezidansigi kalataw ɲɛ , bɛ na ni ɲininkali caman ye , minnu ka kan kosɛbɛ , Bubu Sise hakilila jɔnjɔnw kan , a bɛ i ko ale min bɛ k'a ɲini ka yɛlɛn Sumayila ka so ( IYƐRIDE ) balan .
k'a jigi da a kan , k'an ka jamanaba sannajɔyɔrɔ minɛ .
IYƐRIDE ɲɛmɔgɔw bɛna masayafugulan bila a kun na wa , i n'a fɔ u ka bandaritabaga ni bisigi ye a ka fɔ ko sɔn tɛ kɛ Bubu Sise ka cɛbɔya ma sariyasuba lafasabulon fɛ ?
Hali n'a bɛ se ka sigi sariya ɲɛkɔrɔ , Bubu bɛ se wa hɔrɔhya la , jogoɲumanya la , k'a hakili da a kan ka Mali fasojama ka kalatali sɔrɔ , a ye min janfa n'a den caman dajili ye ?
Farankannafa jumɛn bɛ se ka kɛ bolodonni ye Bubu Sise ka cɛbɔya kɔrɔ Faransi fɛ , ka tɛmɛ a ka den mandi kura fɛ Afiriki tilebinyanfan fɛ , Mohamɛdi Bazumu ?
Sise dɔ taara !
Sise wɛrɛ bɛ ka na .
Jinɛmusonsirin dɔwɛrɛ tɛ , i n'a fɔ Mali seko ni dɔnko falen don a caman ani kɔrɔlen na cogo min , nka kunnafonilakale gɛlɛn , min labɛn don ka nalomaya ani kafalenya sigiyɔrɔ politiki ladon a kɔnɔ ; Faransi ka kɛcogo la kɔni .
Jamakulufanba min bɛ Perezidan fanfɛ , kuntigi kɔrɔ de don , IBEKA ka saratiwaati filanan ani laban na , Dɔgɔtɔrɔ Bubu Sise , min lajiginna ,
ale an'a ka kotigiba , malidenw fɛ , IYƐRIDE tɔndenw tun bɛ minnu ɲɛ ma , ni kalo damadɔ o kɔ , minnu kɛra a degelikaramɔgɔ bara , Perezidan Mohamɛdi Bazumu , jiginna IYƐYIDE la ni maramafɛnw ni doniw ye , tilegan derenderen fɛ .
Nin donni min balala mɔgɔ caman na , tolen bɛ ka na ni kumafalenfalen dɔw ye ani ɲininkaliw caman politikijama cɛla , nka ani fana kamanaganw ni diminw , minnu bɛ ye Mali jamaw dusukun na , minnu ma tila u masurunnamɔgɔw ka sangasigi la .
Politiki fɛsɛfɛsɛlikɛlaw ka fɔ la , nin dukelenmɔgɔcɛfuru labɛnnen hakiliɲumanya fɛ , min man kɛnɛ , n'a fana bɔra ko fila la ,
Ko min na , dɔgɔtɔrɔ Bubu Sise , min gɛnna ka bɔ fanga la tilegan fɛ ani fasojama fɛ , b'a ɲini ka segin ka kɛ Jamana Perezidan ye ka tɛmɛ fulɔwo dɛnnen fɛ , Faransi bɛ ka min dilan ale kama .
O cogo la , ŋaniya bɛ Bubu Sise la , min ma dantigɛ , ka IYƐRIDE minɛ ani ka kɛ a cɛbɔ ye perezidansigi kalafili nata la .
O la , kumakanw bɛ ka kɔrɔta kaban , """" Wenizi """" kɔnɔ , k'a fɔ ko Bubu Sise ye Moti marabolo IYƐRIDE cɛbɔ ye san 2022 perezidansigi kalafili la .
Mɔgɔ b'a ye ka ɲɛ , o tuma , ko Bubu Sise mago bɛ kalafili baaramiɛn na , min ye IYƐRIDE ye walasa ka yɛrɛkofɔ baaraw kɛ , a kɛtɔ k'a yɛrɛ dɛmɛ ni lahawuta nafolo sew ye , a sera ka min sonya a ka tɛmɛni senfɛ gɔfɛrɛnaman kɔnɔ , walasa k'i sama ka yɛlɛn jamana kunna
.
Ka dɔn ko IYƐRIDE ɲɛmɔgɔ lakodɔnnenba fatura kasɔrɔ a ma se k'a kɔ labɛn pariti kɔnɔ , ani hali ka ɲɛmɔgɔ filanan jira , min tun bɛna se ka sannakiritigiba jɔyɔrɔ minɛ .
O yɔrɔlankolonyalenba nin pariti kun na ye ko filanan ye , min ye nin dukelenmɔgɔcɛfuru kɛli nɔgɔya , bawo IYƐRIDE tun bɛ Ala ka mɔgɔ cilen ɲinini na , min bɛ kɛ cɛbɔ ye perezidansigi kalafili la , hali a mana kɛ Sitanɛ den ye walima mɔgɔ bɔlen jahanama kɔnɔ .
Dakan goman jumɛn ye nin ye , min kɛra jamana politikifanga filanan ye , ƐRIPEYƐMU kɔfɛ .
Ko kolomayɔrɔw , cɛbɔya la , min bɛ filanfilan na !
Maliden si tun tɛ se ka ko min bila a kun na , o kɛra , o tuma .
Bubu Sise y'a yɛrɛ politikibin IYƐRIDE la .
Ko ye mɔgɔ fila minnu sɔrɔ bakuruba la , utikalo tile 18 san 2020 fangadafiri la , dɔlɔkelen ,
nin sababu la , minisiriɲɛmɔgɔ kɔrɔ , Dɔgɔtɔrɔ Bubu Sise , gɛnnen da fɛ b'a ɲini ka segin ka na fulɔwo fɛ , hali n'a b'a dɔn ko Mali fasojama b'ale fɔɔnɔ , a ka jamana maracogo ɲagaminenba kosɔn .
Murutili wulikajɔ , minnu tun bɛ IBEKA ani Bubu Sise ka baarabila ɲini , n'a tɔgɔ dara ƐMISƐNKI - ƐRƐFIPE , tun bɛ kiri bɔ ko caman na , IBEKA ka marakɛcogo la , Bubu Sise kɛra o min ka Damanw ani Tajiko minisiri ye , Sɔrɔ ani nafolokow minisiri , o kɔfɛ minisiriɲɛmɔgɔ , k'a dada ɲɔgɔn kan .
K'a to a kɛra IBEKA ka fanga labaaraminɛn jɔyɔrɔtigiba ye , Bubu Sise bɛna se sɔɔni ka kɛ ƐMISƐNKI - ƐRƐFIPE ɲɛmɔgɔ tɔgɔtigiba ye , k'a sɔrɔ IYƐRIDE kotigiba kura don .
Tariku ka yɛlɛkoko tɛ fiyewu , nka tanni belebele don ni sen ye , min dilen na kɛ an ka jamana kɔsɔlatariku ma .
Ko ƐMISƐNKI - ƐRƐFIPE , min ye IBEKA ka fanga ka baarabila ɲini ni k'a sɔrɔ , ka Bubu Sise bisimila , i n'a fɔ a ka ɲɛmɔgɔ tɔgɔtigibaw dɔlakelen , ye neni ye Mali fasojama ka kegunya ma , nɔ jugu bilalen a ka danbetigiya la ani binkanni kɛli tasibila la mɔgɔ ye , zuluyekalo tile 10 ka se tile 12 san 2020
mɔgɔfagaw kɛra minnu sabu ye .
Hali ni Mali kiri ma foyi fɔ fɔlɔ o sɛbɛnw kan .
Hakilijigin na , IBEKA ka saratiwaati de kɔnɔ , Mali tɛmɛna tiɲɛnijuguba kɛli dafɛ jama kan : kɛlɛ , duguw cɛlen ka bɔ dugukolo ja kan pewu , mɔgɔw fagalibaw ,
diɲɛnatigɛw karilen u kuru la , kɛlɛ mɔgɔ wulilenw ka bɔ u sigiyɔrɔw la ani jamana kɔnɔna kunmadogolaw ; ka wari , minnu tun bilala kɛlɛko bolo kan ani KOWIDI nafolow ŋanamunenw sɛbɛnw senbɔ a la , sannikɛsɛbɛnw bayɛlɛmɛni ka dɔ fara u jatew kan , baarabila banbaliw
tugutuguli ɲɔgɔn na .
Ko bɛɛ kuncɛ ni ƐMISƐNKI - ƐRƐFIPE ka zuluye tile 10 ka se a tile 12 wulikajɔlaw dajiliba ye .
Cogo di ka ɲinɛ ko ƐMISƐNKI - ƐRƐFIPE ka wulikajɔ belebele kɔ zuluyekalo tile 10 san 2020 , min ye fasojama wele jamajɛkuluw ka fangabonyabaliya la ani ka ban ka IBEKA lakodɔn Jamana perezidan ye , Bubu Sise , min tun ye gɔfɛrɛnaman kuntigi ye kasɔrɔ minisiriw t'a bolo , tun ye yamaruya dibaga kelen ye ka muguci wulikajɔla bololankolonw
la , fo misiri kɔnɔ , ka mɔgɔw faga , minnu ka ca tan hakɛ ye .
K'a da kan dɔrɔn , fasojama ye wulikajɔ kɛ walasa ka Mali jamana kisi cili ma , a dajira Bubu ni IBEKA fɛ .
Bi , fanga furanna ka bɔ yen sɔrɔdasi fangadaraki fɛ , jolibon ma kɛ min na .
Sɛbɛko la , fasojama , sagotigiya bɛ min bolo , na se k'i janto a cogoya la .
O de kosɔn Musutafa Sibi , IYƐRIDE waati fɔlɔ tɔnden dɔ , alamahinɛna Sumayila Sise la masurunnabaaraɲɔgɔn , y'a dantigɛ ko IYƐRIDE tɛ se , a kun dɔnnen a fɛ , ka jɔ mɔgɔ ka cɛbɔya kɔrɔ , min kɛra IBEKA ka marakɛcogo labaaraminɛn .
Mohamɛdi Bazumu , cɛbɔ Bubu Sise degelikaramɔgɔ . - Ka Bubu Sise to a ye nizɛrika ye a dusukun na ; a muso ye nizɛrikaden ye an'a ka denbaya sigilen don Ɲameyi , san wolonwula kɔnɔ a ye min baara IBEKA bolo .
Mohamɛdi Bazumu , Perezidan kura min sigira Nizɛri Faransi fɛ , ye bolokɔnɔmɔgɔ ye bi , tɛmɛ tɛ kɛ min kan , dugukolosigicogo politikiw ani dugukolosigicogo fɛɛrɛw baara kɛcogoya la sahɛli kɔnɔ .
Alasani Watara min bɛ ka kɔrɔ ani Maki Sali jama tɛ min kɔ kɛrɛw la , Bazumu kɛra Faransi ka den mandi ye kabini Perezidan Idirisi Debi nikarabarali kɛra .
Ni Perezidan Bazumu ye , Faransi ka nafaw lakananen koɲuman don Afiriki tilebinyanfan fan bɛɛ fɛ .
A kana bala mɔgɔ si la , o tuma , ni Mohamɛdi Bazumu t'a fɛ ka Kati Sɔrɔdasikulu fangadarakila ka kuma mɛn , n'a bɛn'a ɲini waati bɛɛ k'o fanga dɔgɔya , walasa k'i bɛn Faransi ka waatijatesɛbɛn ma .
Mali cɛmancɛlafanga fanga dɔgɔyali kɔfɛ sɔrɔko ani nafoloko sira kan ni sinsinni ye IYEMOWA ani SEDEYAWO kɔrɔtaliberew kan , dakun wulibali nata bɛna kɛ ka Bubu Sise bila kirike sanfɛ fo k'a lasigi perezidanya sigilan kan .
Ni Mohamɛdi Bazumu ka degelikaramɔgɔya ye , Faransi ka denfaya , kɔsɛmɛni kalata baaraminɛn na , min ye IYƐRIDE ye , Bubu Sise , ni nafolo hakɛba , min sonyana Mali bolo , npalan dalen a disi la k'a cɛlatigɛ ,
tɛna gɛlɛya si sɔrɔ ka kɛ Mali jamana perezidan ye san 2022 , ni sariyasunba lafasabulon tun y'a ɲɛ tugu nin cɛbɔya cogoya kan , jogoɲumanya tɛ min na , n'a bɛ sariya sɔsɔ ani n'a tɛ bɛn , min bɛn'a to sɔn kana kɛ o la .
Ka kɛ ko Maki Sali , Daramani Watara , Rɔki Kirisiyan Kabore ani Eyadema ka kɔkɔrɔdon wulibaliw ma don jate , minnu bɛna sɔrɔ a fɛ nɔgɔya la ten .
A kana bala an na , ko sɔnni kɔfɛ , min bɛ se ka kɛ , o dalakɔrɔbɔli cɛbɔya la , farati bɛ min na , jeli saralenw k'u bolow fa , minnu hakili bɛna diya kosɛbɛ o tuma , ka na , laban na , cɛbɔ Bubu Sise bɔnnasiraw dajira an na , minnu falenna ani k'u dalabɛn k'a bɛn a don ma ,
n'a bɛ bala ka kɛ banbagatɔ Sumayila Sise bɛɛniden ye , ni bɔli ye kolonsoni dɔ kan , k'a masɔrɔ u jamu Sise fɛ kabini San 1000 .
fan dɔ fɛ Afiriki , Nizɛri badabolo la , gundow sɛlɛ , minnu kabakoyaw ka bon kosɛbɛ .
Aliyu Badara Jara - Nin koɲɛ in , min ɲɔgɔnna man ca , bɛ dɔ fɔ bangebaga bɛɛ ye , yaasa u k'u mago don denmisɛnw ka lamɔ na , k'a da a kan an ka jamajɛkulu bɛ jiginjigin yɛrɛ de kan mɔgɔ bɛ cɛnɛ min kan , fo ka taa ɲankata kɛ , juguman na , denmisɛn walekɛcogo kelen pe ye .
O cogo la , polisi ɲɛmɔgɔba Abudarahamani Alasani , arɔndiseman 1ɔlɔ polisiso ɲɔmɔgɔya bɛ min bolo , ka cɛdenw ye denmisɛn wɔɔrɔ minɛ , sibiridon mɛkalo tile 15 san 2021 , nɛgɛkanɲɛ 21 fanfɛla la , k'a da kɛlɛ kan , min kɛra bugɔliw sabu ye ani joginni ni murumafɛn ye , minnu
dabɔra a kama .
Ka bɔ polisikunnafonisun na , a bɛɛ daminɛna , tuma min na kɛlɛ donna denmisɛnkulu dɔ , min bɔra Lafiyabugu kin na , ka na i ɲɛnajɛ Bamakɔ jamana fɛnlamarakɛnɛ yɔrɔ la ani denmisɛnkulu filanan cɛ , min nana ka bɔ Bulukasubugu la , u bɛ si bɛ san 17 jukɔrɔ .
U ladɔnniyalen , Komisɛri Pɛrɛnsipali Abudarahamani Alasani ka nɔbɔla mɔnenw , sera a yɔrɔ la ni ka denmisɛnw bɛɛ minɛ , minnu sen donna nin kɛlɛ la , min kɛra bugɔliw sabu ye ani joginniw ni murumafɛn ye .
An kunnafonibagaw ka fɔ la , Bamakɔ arɔndiseman 1ɔlɔ polisiw ka
teliya sera ka ko jugu bali .
Denmisɛn wɔɔrɔ , minnu kelenkelenna sɔrɔla ni murumafɛn ye , minɛna ka taa n'u ye polisiso la , sɛgɛsɛgɛliw kosɔn .
Kulu fila kelen - kelen bɛɛ ye jalaki bin tɔkelendɔ kan .
Kulu fɔlɔ ye telefɔniko gɛlɛya dɔ dantigɛ , min na kɛ kɛlɛ kun ye ani kulu filanan ye jɔlɔkɔko gɛlɛya dajira .
"""" An terikɛ dɔ tun ye dɔ ka telefɔni singa ka foto dɔw ta .
Waati min na a tun bɛ ka fotow ta , Bulukasubugu denmisɛn fila nana bin a kan , k'u bɛ telefɔni minɛ a la .
O laban y'i kanbɔ an ma , o la , an nana ɲɛfɔliw ka kɛ an ye .
Kasɔrɔ a ma faamuyali ɲini a kola , Bulukasubugu kulu y'a kɛlɛkɛfari da an fɛ , """" kulu min bɛ bɔ Lafiyabugu mɔgɔ dɔ ye nin lase .
K'a kɔ don o la , Bulukasubugu denmisɛnw ka kulu mɔgɔ dɔ y'a da tulow kan ko """" an terikɛw dɔlakelen ka jɔlɔkɔ minɛna a la .
O la , an tun nana a minɛ . """"
Halibi an kunnafonibagaw ka fɔ la , ɲɔgɔnsɔrɔ fɔlɔ kɔfɛ , Lafiyabugu kulu kɛlen k'a ye k'a fanga ka dɔgɔn a faden ɲɛkɔrɔ , a seginna a kɔ ka dɛmɛw ɲini .
Ni k'a fara a kan ko tuma min na u farala , Bulukasubugu kulu denmisɛn dɔ lakoorila Lafiyabugu denmisɛnw fɛ .
O kɛtɔ k'a yɛrɛ lakana ni muru ye , a ye denmisɛn D . D . jogin a barakɔrɔla la .
A taara ka taa teliya la lapitani k'a furakɛ .
Denmisɛn wɔɔrɔ minnu minɛna , bilala denmisɛnw ka kiriso ka bolo kan ani u tɔw bɛ ka ɲini ni sɛbɛ ye .
Bubakari Payitawo -
Kɔkankale yɛrɛ de kɛra Angilɛw ka minisiriɲɛmɔgɔ kɔrɔ , Toni Bilɛri , ka ɲininikɛcakɛda la , laseli kɛlen kɔ cɛmancɛlafanga minisiriɲɛmɔgɔ kiura , Sogɛli Kokala Mayiga fɛ ,
Ka wele bila jamana kɔnɔ faamuyakoba ma sariyasunba ani kalafili yɛlɛmaniw sɛbɛnni kama .
- maliweb . net - a welelen cɛmancɛlafanga Perezidan binnen , Kolonɛli - mazɔri min bolobɔlen don , Ba Ndawo , fɛ walasa ka Mali ɲɛmɔgɔw bilasira ka sariyasunba ani kalafili yɛlɛmaniw kɛ ,
ɲininikɛcakɛda Toni Bilɛri bilala bi ɲɛmɔgɔw kuraw fɛ .
Hakilijigin na , Angilɛw ka minisiriɲɛmɔgɔ kɔrɔ bisimilala Cɛmancɛlafanga Perzidan fɛ , Kuluba masaso la , marisikalo tile 22 , san 2021 .
Nin ɲɔgɔnkunbɛn senfɛ , a mɔgɔba fila tun ye jɛɲɔgɔnya bɛnkansɛbɛn sigibajuw jubɔ , minnu tun labanni bɛ senna , fo perezidan Ba Ndawu wulila ka bɔ fanga la .
Kunnafoni laselenw k'a fɔ la , kunnafoniminɛn wɛrɛw fɛ , Toni Bilɛri ka ɲininikɛcakɛda ni Mali gɔfɛrɛnaman tun bɛnna baaraboloda dɛmɛni fɛɛrɛ kan , cɛmɛncɛlafanga ka siratasɛbɛn waleyali kama .
Min tun ka kan ka fan fila mɔgɔw bila ka fangabulonw ani kalafiliw yɛlɛmaniw kɛ ka ɲɛ kalow kɔnɔ minnu bɛ na .
Kow tun bɛ i ko u taara ɲɛ fo k'a kɛ ko ɲininikɛcɛkɛda ye mɔgɔ faamuyalenba fila lana Mali kɔnɔ , minnu tun ye baara daminɛ kaban Jamana Mara ni Fanga Cɛmabɔli minisiriso la ani Jamana Labɛnko kura ta la .
Fɔlɔ ,
Zeni Afiriki ka fasiri dɔ ka fɔ la , Sirili Kulenowiki , ka kan ka ladilikɛla jɔyɔrɔ fa baarajɛkulu kɛrɛfɛ , min bilalen don kalafiligafeba falenni na .
K'o kɛ k'a da a ka koɲɛdɔn kɔrɔ kan .
Janko a sen donni , faransɛkanfɔlaw ka tɔnba tɔgɔ la , kalafiligafeba sɛgɛsɛgɛli la Burukina Faso ka kɔn kalafili labɛnnenw ɲɛ nowanburukalo san 2020 la .
Filanan , Senegalika sariyasundɔnna , Bubakari kante , tun ka kan ,
a fana ta la , k'a sendon sariya bakuruba kura labɛnni baarabolodali la ,
Sisan o bɛɛ kɛra ko tɛmɛnen ye .
Minisiriɲɛmɔgɔ kura y'a ka ban fɔ ko sariyasunba ani kalafili yɛlɛmaniw ka kɛ kɔkan ɲininikɛcakɛda fɛ .
San 1960 , san 1974 ani 1992 , Malidenw de y'u ka sariya bakuruba labɛn .
Munna san 2017 ,
Ɲɛmɔgɔw ye Erowari miliyon 1 bɔ , min ka ca ka tɛmɛ sefawari miliyon 650 kan , walasa ka sariyasunba baarabolodali dɔ kɛ Mali kama , ka laban ka yɛlɛmani tɛmɛsiraw bin ?
Wa munna san 2020 , Mali jamana bɛ wele bila kokura kɔkancakɛda ma k'a dɛmɛ ka yɛlɛmaniw kɛ .
Kasɔrɔ jamana kɔnɔ jamana kɔnɔ sew b'an bolo ?
Dɔgɔtɔrɔ Sogɛli Kokala Mayiga , min ye fini wuli ka bɔ tɛgɛ dunan donni kan yɛlɛmaniw na , minnu ka kan ka kɛ Mali la , y'a yɛrɛ ɲininkan tan .
N'anw ka gɔfɛrɛnaman ye , nin waleyalikɛcogow banna .
Jamana kɔnɔ kofaamuyakoba de bɛna sin ka bila tuma bɛɛ baara la yɛlɛmaniw bɛɛ kama .
Danaya ka da an kan , bɛ sɔrɔ o de fɛ .
a y'o jalatigɛ ,
kasɔrɔ dɔwɛrɛ t'a bolo kalo segin kɔ walasa ka kalafiliw labɛn ani ka yɛlɛmaniw kɛ .
Sogɛli Kokala Mayiga bɛ ka to ka ban hakilila la ko san 60 yɛrɛmahɔrɔnya kɔfɛ ko Mali k'a ka Sariyasunba bila ka sɛbɛn dunanw fɛ .
A dalen don a la ko nin Cɛmancɛlafanga de bɛna Mali kura so ju sigi .
Nka , a ka kandi fɛɛrɛw b'a bolo wa , walima a bolo bɛ labila ka fɛrɛ walasa ka se ka sariyasunba yɛlɛmaniw baara kɛ ka ɲɛ ?
Sɔrɔdasiw ani tɔn caman , minnu ma jɔyɔrɔ sɔrɔ gɔfɛrɛnaman kɔnɔ bɛna waati di a ma , min bɛ bɔli kɛ , ka nin ci lase a dan na ?
Kelen , Kɔkankow minisiri kɔrɔ ka politikitɔn , sɔminen b'a fɛ k'a ɲini ka cɛmancɛlafanga mɔɔnɔbɔ n'a kɔdonni ye ci jɔnjɔnw la , k'i yɛrɛ bila sariyasunba yɛlɛmani na walima """" Jamana Labɛn kura sigikafɔbaw """" labɛnni .
Seko ka jɛgɛ lato ji kɔnɔ ni gɛlɛyaw tali ye ka bɔ u nɔ na .
Ɲininkali ka jan yɔrɔ la , sisan gɔfɛrɛnaman bɛ k'a sigi min na .
Mɔgɔ si , min tɛ Maliden ye , ma bila sariyasunba kelen si sɛbɛnni na , san 2021 .
Ɲininkali yɛrɛ - yɛrɛ ye ,
Waati b'an bolo k'an yɛrɛ bila yɛlɛmani na wa ?
Cɛbilen Darame y'o fili fiɲɛ fɛ ka sin gɔfɛrɛnaman kuntigi ma .
Minisiri kɔrɔ wɛrɛ , Mɛtiri Kasumu Tapo , bɛ hakilijakabɔ kɛ k'a tɛ se ka kɛ ka Mali wuli k'a latilen kura ye kalo segin kɔnɔ .
W'a bɛ kankarida kɛ sisan ɲɛmɔgɔw ye k'a sin cɛmancɛlafanga mɔɔnɔbɔli ɲinini bɛɛ ma .
N'u y'a kɛ , an bɛna jigin bɔlɔn kɔnɔ , k'a jira u la ko an tɔw Malidenw tɛ jɛn n'a ye , ko wotekɛsuw dama de kɔnɔ mɔgɔ bɛ fanga ta .
Mɛtiri Tapo , min ye tɔn sigi Mali labɛn kura kama , b'o kankari da .
Siyaka Jamutɛnɛ / maliweb . net - An fasodenɲɔgɔn , Hamani Ɲangi , FIBA - MƆNI perezidan , filɛ ka baara bila ka bɔ a jɔyɔrɔ la , waatilako la .
Munna ?
A jaabi ka nɔgɔn .
Niyɔriki Tayimu faseri dɔ bɛ diyagoya kafoɲɔgɔnyaɲini kɛli taabolo ye Mali basikɛti federason kɔnɔ hakilila lase .
Faseri sɛbɛnbagaw b'a lase ko FIBA Perezidan na kɛ o diyagoya kafoɲɔgɔnyaɲini kalama Mali basikɛti federason kɔnɔ , a ka saratiwaati tuma na Mali basikɛti federasɔn kunna , k'a ta san 1999 na ka se san 2007 ma .
A ladɔnniyalen , zuwɛnkalo tile 10 san 2021 , Niyɔriki Tayimu kunnafonidisɛbɛn ani Yumani Uruwayiti Wotisi fɛ , bisigikumaw caman koɲɛ kan , diyagoya kafoɲɔgɔnyaɲini kɛli taabolo ye FEYƐMEBEBE kɔnɔ , FIBA - MƆNI y'a faseri kɔnɔko lase Karamɔgɔba Risari Makikilɛyini ma , a ka jɛlenya kannabilali tigi
.
O laban ye sɛgɛsɛgɛli dayɛlɛ , a jigi b'a kan a bɛ se ka min jaabiw di ZIWOW kɔfɛ dɔɔnin .
Ka to a t'a yɛrɛ jalaki ni foyi ye fɛnw na , minnu bɛɛ lasera kunnafonisɛbɛn fɛ , Hamani Ɲangi , min bɛ nin bisigikumaw nkalontigiya ni barika ye , y'a ɲaniya k'a senbɔ waati la , k'a to sɛgɛsɛgɛli bɛ senna , ka baara bila Fiba - Mɔni kunna , yaasa k'a ka hɔrɔnya n'a danbe ko , se
kɛra minnu ma nin bisigikumaw fɛ .
O ko la , a k'ale b'u ka bila la , a labɛnnen don baaraɲɔgɔnya bɛɛ fɛ , yaasa sɛgɛsɛgɛlikɛlaw k'u ka ciw kɛ ka ɲɛ .
O la , i n'a fɔ FIBA kɔnɔnasariyaw y'a ɲɛsigi cogo min na , a ka perezidan - dankan , Sɛki Sawudu Ali Aletahani , de bɛna a jɔyɔrɔw fa a nɔ na .
FIBA y'i sinsin a ka Perezidan ka hakɛ kan a ka jate k'a jabajɛlen don fɔlɔ ani k'a tana lagamuni si kɛ tuguni yanni sɛgɛsɛgɛli kuncɛli ka kɛ , Diɲɛ basikɛti cakɛbulon y'o laseli kɛ .
Kunnafoniw ka fɔ la , minnu sɔrɔla Hamani Ɲangi lamini kɛrɛfɛ , Malidenw de bɛ nin janfa ju la , nin tɔgɔtiɲɛw na Hamani Ɲangi juguya la .
Mgɔ bɛ se ka ko dɔgɔmanin min fɔ , o ye ko nisɔngoyako don an ka jamana bolo , a ja ma diɲɛ ɲɛ na .
Tuma nin na an bɛ kɛlɛ la n'an farikolo n'an ni ye walasa ka wuli ka bɔ lakana ani hadamadenyako ni politiki gɛlɛya fila kɔnɔ , min bɛ k'an ka jamana bila nimakaran na kabini san 9 , ka bɔ burujali baaraw la ka sin an tɔgɔlamɔgɔw ma walasa u ka kɛ Fankelenfɛjamanaw , Afiriki ani Diɲɛ cakɛbulonw kɔnɔ
, mɔgɔ bɛ ko , min kɛra a na kɛ a ka ca san tan ye , jinɛ kɔrɔw lawuli .
Niyɔriki Tayimu ka fasiri t'a jira cogo si la ko FIBA - Mɔni perezidan , Hamani Ɲangi , ye diyagoya kafoɲɔgɔnyaɲini ta ka Mali basikɛtikɛmuso dɔw sɛgɛrɛ , nka farikoloɲɛnajɛ la hakilimaya ni jogoɲumanya b'a fɛ haali , a k'a yɛrɛ bila sɛgɛsɛgɛlikɛlaw ka bolo kan .
O de kosɔn , a ɲinitɔ a fɛ k'a ka hɔrɔnya ko , a y'a latigɛ k'i mabɔ FIBA - Mɔni perezidanya la , ka to sɛgɛsɛgɛlikɛlaw ka baara kɛ yɛrɛmahɔrɔnya bɛɛ kɔnɔ .
Min lasera , o bɛ se ka kɛ tiɲɛ ye .
Nka n'a ma ladɔnniya a la ani n'ale tɛ o diyagoya kafoɲɔgɔnyaɲini kofɔlenw kɛbaga ye , cogo di a bɛ se ka kɛ a kalama , yaasa ka ɲangili kɛ .
A ka FEYƐMEBEBE kumalasela kɔrɔ , Bakari Sise a bɛ fɔ min ma Bakisi y'o dantigɛ ni jigilatigɛ ye .
A mana kɛ fɛn o fɛn ye , Hamani Ɲangi na kɛ ka nɔ bila Mali , Afiriki ani hali Diɲɛ basikɛti tariku la .
Hamani Ɲangi sabu la , Mali basikɛti bɔra a ka farifaga la .
Ale na kɛ k'a to o ka kɛ Mali farikoloɲɛnajɛ kokɛtaw ɲɛjɔyɔrɔ fɔlɔ ye .
Jɔnni hakili tɛ a ka Arayiw ani Kɔɔri Lajɛrɛw hakilila ɲumanw na , minnu jaabiw y'a to Mali basikɛti ka se ka galon ka taa Afiriki bili sanfɛ .
Ka bɔ Mali la , Maliden Hamani Ɲangi y'a ka walisiw jigin FIBA - Afiriki la .
A y'o cakɛbulon fana ɲɛmɔgɔya kɛ ni kunkɔrɔta ani senkola ye .
A ka sebagayasɔrɔw y'a kɛ a jirala , a ɲɛmɔgɔɲɔgɔnw dafalen fɛ Afiriki bangu kan , walasa ka kɛ Afiriki ka cɛbɔ ye FIBA - Mɔni perezidanya la , min bɛ munumunu , n'a dakun tun sera Afiriki ma san 2019 na .
W'a bɛ tɛmɛ a tɛgɛw kɔrɔtalen , i n'a fɔ bataki batakicicakɛda la .
Kabini o la , fo ka na se ni koɲɛ ma , min tɛ maliden si tɔgɔdiya , ani fana Mali yɛrɛ , a tun tɛ ka dɔwɛrɛ kɛ ni siraw ani fɛɛrɛw ɲinini tɛ ka diɲɛ basikɛti galon ka taa ɲɛfɛ tuguni , janko Afiriki ta , ni Basikɛti Liga Afirika , ƐNIBEYA sugu dɔ , sigili ye Kigali , nin kalo laban in na .
A bɛ ye kɛnɛ kan ko n'a tiɲɛna Hamani Ɲangi ye , a tiɲɛna Mali bɛɛ de ye ani a tiɲɛna Afiriki bɛɛ ye .
Hadama B . Fofana - Ka faamuya ani kow yecogoya bɛn ɲɔgɔn ma , yiriwali kuntaala jan dafɛ , masurunnapolisi / sagidalapolisi / fasodenyapolisi bilala sen kan , jɛɲɔgɔnjamanaw kɔnɔ ,
ka masurunnapolisi / sigidalapolisi / fasodenyapolisi taamasen jateminɛni kologɛlɛya Lipitapo - Guruma Jamanaw ka Yiriwali , bɛɛ sen bɛ min na , Ɲɛmɔgɔya ( AYƐLIZE ) ka kowaleyali fɛɛrɛ kɔnɔ ani ka fankelenfɛjamanaw ka masurunnapolisi ka ɲɛfɛtaa ɲɛjɔyɔrɔw ɲɔgɔnsɔrɔyɔrɔ ka siratasɛbɛn labɛnni
daminɛ , olu ye Afiriki tilebinyanfan masurunnapolisi ɲɛjɔyɔrɔw ka ɲɔgɔnkunbɛn laɲiniw ye , fɛn wɛrɛw cɛla , min dayɛlɛla , alamisadon zuwɛnkalo tile 24 san 2021 , loteli Salamu na n'a bɛna ban zuwɛnkalo tile 25 san 2021 .
A baaraw dayɛlɛli la , Mali Lakanako ani sigidajama lakanani minisiriso cakɛbulonkuntigi , Sɛki Ɛlikebiri Buhu , ye baarakɛjamakow ani nafolokow dɛsɛ dajira an ka jamanaw kɔnɔ , walasa ka lakana cɛsiriko belebelebaw ɲɛnabɔ , minnu ye , fɛn wɛrɛw cɛla , sigidalamɔgɔw cɛ an'u ni sigidalamɔgɔ wɛrɛw
cɛ fɔɲɔgɔnkow ye ,
Diinɛko kɛlɛw ,
Dugubakɔnɔna ani dugubadafɛla ntegejuguya ,
Baloko lakanabaliya ,
baarasɔrɔbaliya walankatalen ,
Faantaya ,
fiɲɛbanaw ,
mɔgɔmafiyɛnniw dancɛw la ani fiɲɛbanabaw , b'a ɲini lakana sɔrɔli kɛcogoya kura ka bila sen kan , min ka ɲi ka tɛmɛ , min kuntaala ka jan ka tɛmɛ ani bɛɛ sen bɛ don min na ka tɛmɛ .
K'o kɛ , k'a nafabɔbaga fɔlɔw sen don a la , minnu ye jamaw ye , olu minnu y'a donda an'a yiriwali baarakɛminɛn ye , lakana bɛ kɛ minnu ye .
A y'o fara a kan .
A ka fɔ la , lakana bɛɛ la ɲuman ye , min bɛ jɛ ka kɛ Fanga Lakanakɛbagaw ( ƐFIDEYƐSI ) ani jamaw fɛ .
Jamaw de cɛla , a y'o pereperelatigɛ , lakanabaliyawalew bɛ labɛn , ani n'u sen bɛ don a la , ani hali ka jɔyɔrɔtigiya di u ma lakanabaliyawalew kɛlɛli la , u bɛ se , siga t'a la , ka dɛmɛdon u ka ye , k'u ɲɛsigi ani ka sen don , o cogo la , u dɔgɔyali la walasa ka yiriwali kuntaala jan galon ka
taa ɲɛ .
O de la masurunnapolisi / sigidalapolisi / fasodenyapolisi baarakɛcogo dancɛw ni ɲɔgɔn cɛ , tali tɔndenjamanaw fɛ , bɛ ye i ko kalalama , k'a kɛ ko lakana ɲɛfɛtaali politiki , min sigilen bɛ sigidajama ka sendonni kan , lakana kɛli la ɲɔgɔn fɛ , yaasa ka dancɛw ni ɲɔgɔn cɛ kojugubakɛ , dulɔ ni
sigɛrɛti yuruguyurugufeerew , jatigɛwalekɛlaw marifatigikuluw yeli , k'u caya , tungalataga kɛcogoya jugu , dɔrɔguw , maramafɛnw ani hadamadenw latɛmɛni yuruguyurugu la , walasa ka minɛnw ani mɔgɔw lataamani hakililatigɛ , SEDEYAWO b'o min lafasa ,
Mali Lakanako ani Sigidajama lakanani minisiriso tɔgɔlamɔgɔ y'o ɲɛfɔ .
Kulosi Gurutifɛni ka bɔ Hansi Seyidɛli tɔgɔlacakɛda la , y'a dajira ko kabini a bilali sen kan ,
san 2015 la , san kɔnɔ ɲɔgɔnkunbɛnw cakɛbulon bɛ Hansi Seyidɛli tɔgɔlacakɛda ( ƐFIYASIYƐSI ) ka fɛɛrɛko ani nafoloko senkɔrɔmadonni sɔrɔ ani ko baaraɲɔgɔnya kɔnɔ ni Burukina - Faso , Benɛn , Gana , Mali , Nizɛri ani Togo jamanaw polisiw ye , u b'a ɲini ka fɛɛrɛw bila sen kan ,
minnu b'a to polisi ni jamaw bɛ baara kɛ baaraɲɔgɔnya surun kɔnɔ , yaasa ka lakanabaliya , min bɛ ka jiidi , kɛlɛ nin jamana ninnu kɔnɔ .
A ka fɔw la , a bangera Afirirki Tilebinyanfan politki ani fangabulonw kolatikɛlaw , mɔgɔ sugandilenw ani sigidajama ka baarkɛbagaw bɛɛjɛŋaniya kɔnɔ , yaasa ka kojugubakɛ , dannatɛmɛkokɛ ni ɲankata ye , diinɛko faamuyako gɛlɛn ani lakanako bagabagali suguya tɔw bɛɛ kɛlɛ ka ɲɛ , ni fasodenw
bilali ye , k'a taa a fɛ , lakanako fɛɛrɛw n'a baarakɛcogow kɛli la an'u bilali sen kan .
Lipitapo - Guruma Jamanaw ka Yiriwali , bɛɛ sen bɛ min na , Ɲɛmɔgɔya ( AYƐLIZE ) tɔgɔlamɔgɔ , Mahamani Tahiru , ka fɔ la , nin lakana kɛli ɲɔgɔn fɛ an'a ɲɛnabɔli baarakɛcogo kura bisigilen don k'a bɛ na ni jaabi ɲumanw ye lakanabaliya ani forobabasigi tiɲɛni kɛlɛli hukumu kɔnɔ ani ko sisan lakanakow
kolomayɔrɔw an'u cɛsikow ɲɛkɔrɔ , sigidajama sendonni lakanabaliya kɛlɛli la ani mɔgɔw ni minɛnw ka lakana ɲɛsigili la , kɛlen bɛ ko kolomayɔrɔ dɔ ye , jɔda bɛ min na jamanaw yiriwali la .
Hukumu kɔnɔ , ka Lipitapo - Guruma Jamanaw ka Yiriwali , bɛɛ sen bɛ min na , Ɲɛmɔgɔya ( AYƐLIZE ) ka nin fankelenfɛjamanaw ka baarabolodali bila sen kan ka ɲɛ ani Hansi Seyidɛli ye bolodiɲɔgɔnma bɛnkansɛbɛn dɔ bolonɔbila , min sababu la Lipitapo - Guruma Jamanaw ka Yiriwali , bɛɛ sen bɛ min na , Ɲɛmɔgɔya bɛ kandi kɛ ka kɛ
masurunnapolisi / sigidalapolisi / fasodenyapolisi ka ɲɛjɔyɔrɔw ɲɔgɔnsɔrɔyɔrɔw ka baara , min bɛ to senna , cakɛbulon turuyɔrɔ ye ,
a y'o ɲɛfɔ tan .
Diyetirisi Poholi , Alimanw ka faraɲɔgɔnkanjamana lasigiden min bɛ Mali kɔnɔ , y'a dajira k'ale ka jamana ka bilasirali tɛna dɛsɛ laɲiniw sabatili kama .
An k'a jira ko Bamakɔ ɲɔgɔnkunbɛn b'a ɲini , fan kelen fɛ ka kunnafoniw di ɲɔgɔn ma hakililaw taaɲɛ kan ani kɔsalakoɲɛdɔnw ni fasodenya / sigida / masurunna polisi hakilila bilali sen kan Afiriki tilebinyanfan kɔnɔ , ani fan wɛrɛ fɛ , ka baaraboloda nataw bugunatigɛ ani fankelenfɛjamanaw
baarabolodali ɲɛjɔyɔrɔw ɲɔgɔnsɔrɔyɔrɔw baaraw , masurunnapolisi / sigidalapolisi / fasodenyapolisi ka ɲɛfɛta kama Afiriki tilebinyanfan kɔnɔ .
Siratigɛ kɛrɛnkɛrɛnnen na , a b'a ɲini ka faamuyali ani kow yecogoya bɛn ɲɔgɔn ma , yiriwali kuntala jan dafɛ ,
ka masurunnapolisi / sigidalapolisi / fasodenyapolisi hakilila bila sen kan jamanaw kɔnɔ , minnu ye jɛɲɔgɔnw ye .
ka masurunnapolisi / sigidalapolisi / fasodenyapolisi taamasen jateminɛni kologɛlɛya AYƐLIZE ka kowaleyali fɛɛrɛ kɔnɔ ani ka fankelenfɛjamanaw ɲɛjɔyɔrɔw ɲɔgɔnsɔrɔyɔrɔw ka siratasɛbɛn baaraboloba labɛnni daminɛ ,
masurunnapolisi / sigidalapolisi / fasodenyapolisi ka ɲɛfɛtaa la Afiriki tilebinyanfan kɔnɔ .
Musa Sanba Jalo - Maramafɛnbila , bɔli kɛlɛdenkulu la , bolodon kokura ani bilali kura kɛlɛbolo kɔnɔ ( DEDEYƐRI ) koɲɛnabɔjɛkulu perezidan , Zahabi Uludi Sidi Mohamɛdi , y'a ka koyecogo di Alize Bɛnkansɛbɛn waleyali kan .
Sɔrɔdasiw ŋaniya , ka Bɛn bɛnkansɛbɛn min bɔra Alize baarataabolo waleyali kɛ k'a dafa , wolola ɲuguɲuguw ani ɲinɲimiw la .
Tɔnw caman walima tɔnw faraɲɔgɔnkankuluw , politiki paritiw faraɲɔgɔnkankuluw , ani hali jɛrɛjɛkuluw b'a waleyali juguya la , k'a to a cogoya la tan .
Zahabi Ulidi Sidi Mohamɛdi , min ka cakɛda bilalen don , kabini san 2015 , kɛlɛden kɔrɔw donni na lakana ani kana baarakɛbagaw cɛla walima u laseginni nɔgɔyali sigida baaraw la , kumana Alize Bɛnkansɛbɛn waleyali koɲɛ kan , min bɛ ka sɔsɔ Malidenw fɛ .
A welelen Walaha jabaranin kumaso kɔnɔ , Mali kɔkankɔw minisiri kɔrɔ , sɔnna ko ɲɛfɛtaaw kɛra a Bɛnkansɛbɛn kofɔlen waleyali la , gɛlɛyaw n'u ta bɛɛ , a bilali la sen kan , kɛnɛ kan .
Mɔgɔw ye , minnu bɛ Bɛnkansɛn waleyali juguya la , SEYƐNIDEDEYƐRI kotigi y'i dantigɛ gafe , min lakodɔnna Bamakɔ maramafɔntigikuluw ni Mali gɔfɛrɛnaman cɛ , san 2015 la , waleyali kɛli kama , hali ni hakili ka kan to a fan dɔw la .
I n'a fɔ bɛnkansɛbɛnw bolonɔbilalenw fanba diɲɛ ɲɛfɛ , Zahabi y'a da tulow kan , k'a ka gɛlɛn bɛnkansɛbɛn ka waleya a ɲɛma .
Ani ko baaraminɛn dama don , min b'a to taa ka kɛ bɛn na , k'a kɛ cogo la Malidenw ka kuma ɲɔgɔn fɛ , u ka danaya da ɲɔgɔn kan bɛn dɔrɔn tɔgɔ la .
Siga bɛ mɔgɔ minnu na , n'u b'a jate ko Mali bɛna tila , mɔgɔ welelen y'a ɲini u fɛ u ka muɲu ani ko ko laban na , malidenw bɛɛ bɛna ɲɔgɔn sɔrɔ .
An b'a fɛ an fasodenɲɔgɔnw k'a faamuya ko an bɛ wulikajɔ kologɛlɛn na ka taa bɛn na , ani k'o sɔrɔli bɛna gɛlɛya , n'an ma an bolow di ɲɔgɔn ma .
K'u lataa ɲɔgɔn kɛrɛfɛ , danaya kokɛtaw , minnu ɲɛsigira bɛnkansɛbɛn fɛ , i n'a fɔ sarati minnu ka kan ka kɛ ka bila DEDEYƐRI ɲɛ , fɔkabɛn kɛra fanw ni ɲɔgɔn cɛ ni fɔkabɛnna ka dɛmɛ ye ani diɲɛ lakanabaga , minnu yɛrɛkɛra Mali la SEYƐSIYA ( Bɛnkansɛbɛn
Kɔlɔsi Jɛkulu ) , SETEYƐSI ( Lakana Baarakɛlakulu Fɛɛrɛtigi ) hukumu kɔnɔ ani kɛnɛ kan .
Danaya kokɛta jɔnjɔn kɛra jɛkayaalaw bilali ye sen kan maramafɛntigikuluw ani Mali lakanakɛbagaw cɛ , k'a bila Kolatilenni Waleyali Lataamanan ( MƆKI ) ka fangatigiya kelen kɔnɔ , min ka jɔyɔrɔtigiya ye ka danaya lasegin fanw ni ɲɔgɔn cɛ ani ka sigiyɔrɔkelen dagaw lakana , minnu dabɔra DEDEYƐRI kama ani
k'o kɛ kasɔrɔ maramafɛbila ma kɛ .
San saba DEDEYƐRI baaraw daminɛ kɔfɛ , Zahabi ye kɛlɛdenw jatebɔlen hakɛ di .
Kɛlɛden 3 . 000 laɲini na kɛlɛbolo labɛnnen kura kama , kulu bolonɔbilalaw kɛlɛden kɔrɔ 1 . 800 de ye FaMaw sɛgɛrɛ .
A y'a sɛmɛntiya , k'olu bɛna u sendon jatigɛwalekɛlaw kɛlɛli la Mali tɔgɔ la .
Ani k'a ɲɛmisɛnninw fɔ , kɛlɛden kɔrɔw tɔw , minnu tɛna don kɛlɛbolo labɛnnen kura kɔnɔ , bɛna kɛ min ye .
Hakili ka kan ka jigin wa , ko DEDEYƐRI bilali kɔfɛ , o sirilen don bɛn taabolo la ani ɲɛfɛtaaw kɛbaliya , bolo bɛ se ka da minnu kan ?
Fɛɛrɛw Ɲininiw Tɔgɔlacakɛda ka fɔ la , DEDEYƐRI dakun kelen - kelen bɛɛ la , danabaliya fanw ni ɲɔgɔn cɛ nana ni dɔ farali ye waati bolodalenw kan .
Tɔgɔlacakɛda y'a da kɛnɛ kan ko gɔfɛrɛnaman bɛ gɛrɛntɛ sigi DEDEYƐRI kan , ni seginkɔ ye waati bɛɛ a ka kandiw kan , janko MƆKI doni tali la , ani fangabulon yɛlɛmaniw lasumayali ye .
Amadu Sidibe - politikiko ani diinɛko garibuw ka jamana kɔnɔ , ganselikumafɔlaw ani taɲininaw tugulen bɛ minnu kɔ , minnu lamininen don ni kojugubakɛla mɔgɔ kuntanw ye , minnu ye maliden caman daji walasa ka jo di u yɛrɛ ma sariya sɔsɔ kɔnɔ , an b'a fɔ Farajɛw , minnu y'an ka bɔnɛw latigɛbagaw ye
, filɛ ka Erowari miliyon 100 bɔ ka Alize Bɛnkansɛbɛn gafe lateliya , o min waleyali ye Malidenw tila - tila .
Kabini IBK , Faransi ani Erɔpu kelenyatɔn m'a dabila ka Alize Bɛnkansɛbɛn wajibiya , u b'a fɔ Malidenw ka nafa bɛ min na .
I ko n'olu de b'a dɔn tiɲɛ na , ko min ka ɲi Malidenw ma walima ayi .
Nin bɛnkansɛbɛn bɛ mɔgɔ kuntan caman balo , ka bɔ Bamakɔ ka se Kidali , walasa ka fɛɛrɛw bɛɛ sɔrɔ k'a latɛmɛ .
San o san , a bɛ wolo sefawari miliyariw la , minnu bɛ tila - tila jalamugutigi maramafɛntigiw ani mara mɔgɔlankolonsiw cɛ , minnu bɛ balo Malidenw ka bɔnɛ an'u ka saya la .
I ka wari dɔrɔn di Afirikika ma .
A bɛn'a ka du bɛɛ faga i ye , n'o ka kan .
A bɛn'a kalan kɛ tomon ye , ka fɛnsɔrɔbaaraw bolofaraw bɛɛ tiɲɛ walasa ka jamaw nalonni to senna .
Erɔpu kelenyatɔn ye Erowari miliyon 100 hakɛ di cɛmancɛlafanga ɲɛmɔgɔw kama ( kulu kura , IBEKA kɔ ) .
U bɛna sigifɛn juguw bɛɛ lakunun ani Jamana kumakan sankɔrɔtalanw walasa ka sira da mɔgɔ bɛɛ ɲɛ , minnu bɛna u kologɛlɛya u bolo .
K'a da a kan foyi tɛ yen u tɛna min kɛ wari kosɔn .
Mɔgɔ minnu ye Mali dugujukɔrɔ la dumanyɔrɔ feere kasɔrɔ u t'a dɔn fɛn min b'a kɔnɔ , u tɛna fɛn min kɛ wajibi la , o kɔni tɛ bɛnkansɛbɛn ye .
An y'a daminɛ k'a dɔn munna sɔrɔdasiw sinna ka falenni cun yɔrɔnin kelen ka kɛ politikimɔgɔw ye ani ka jamana politiki fangabulonw bɛɛ minɛ ka kɛ u bolokɔnɔfɛnw ye .
O bɔlen kɔ yen , bɔnɛ tɛna a kelenna abada .
Ture Abuduli Karimu , mɔkɛ mandi . . . ,
N jigi b'a kan i ka kɛnɛ .
Kɛnɛya ani jogo ?
Hali ni ne b'a dɔn a ka gɛlɛn ka jogoɲumanya sɔrɔ ani ka kɛ kɛnɛya ɲuman na Mali la .
Jamana na , fɛn bɛɛ bɛ se ka kɛ yɔrɔ min na .
Jamana min na , dan si tɛ yen , dankun bileman si .
Minnu fanga ka bon jamana .
Cɛ fangatigiw , cɛ jamana ɲɛmɔgɔw nɔ na .
Jamana , yɔrɔ min na Sariyasuba bɛ sɔsɔ bɛnkansariya fɛ ani o kɔ ka o bɛnkansariya kelen o sɔsɔ .
Ka tɛmɛ o bɛɛ kan !
K'i jɔ diɲɛ bɛɛ ɲɛna ani k'i kale k'i bɛ bɛnkansariya labato ani ka mɔgɔw kɛ k'a labato , ani sariyasunba bɛɛ ɲɔgɔn fɛ .
Bɛnkansariya min tɛ yen ni Sariyasunba sɔsɔli tɛ ani sariyasunba tɛ yen , fo n'a y'a sɔrɔ sariya bakuruba don .
K'i kale k'i bɛ tasumakami to i bolo ji kɔnɔ ?
O de ye Mali .
Fɛn bɛɛ bɛ se ka kɛ !
Mɔkɛ mandi , ne hakili la , fɔkabɛn fɛɛrɛw fura ka kan ka sɛbɛn malidenw bɛɛ kun .
Walasa k'an kalan ka furancɛ don an ni politiki cɛ .
Bawo , ko min bɛ ka kɛ tɛ dusukun ni kunkolo to a cogo la .
Mɔkɛ mandi .
N y'a mɛn ko Kati fɔlifɛnjɛrɛkulu , hakɛto , n bɛ fɛ k'a fɔ SEYƐNITE , tun b'a fɛ ka yafa kɛ SEYƐNIYƐSIPE ye .
Baarakɛden b'a fɛ ka lajɛyalisɛbɛn di a ka baaratigi ma .
Sisan kɔni a ka nɔgɔn ,
I b'i ka fangadafiri kɛ ,
I b'i ka barokɛyɔrɔ sigi , hakɛto , i ka SEYƐNITE ani o kɔ foyi !
K'a kɛ ko yafa kodon !
Sew bɛɛ bɛ Mali ye !
Awɔ mɔkɛ mandi !
Malidenw bɛɛ ka kan ka fɔkabɛn fɛɛrɛw kalan .
An ka kan k'an fara ka bɔ an hakili la .
Min ye tiɲɛ ye , nin politikiɲɔgɔlɔn ma se a dan na .
A ɲɔgɔnlɔbɔ caman bɛ kɔ .
Fasojama t'a dɔn , ɲɛmɔgɔw ka sira t'a la ani jugu hakili t'a la k'a dabila abada .
Tigɛsɔnya """" opiyomu """" ( ɲɛnaminifɛn ) tɛna mago ɲɛ bilen .
Fo k'i magobɔ ani ka furancɛ don i n'a cɛ .
Ɔnhɔn kɛ , n mɔkɛ , Mali fasojama ka baarabolodasɛbɛn b'a bolo .
Politikiɲɛmɔgɔw ka baarabolodasɛbɛn b'u bolo .
Politikimɔgɔw , minnu ka baara lajɔra waatinin na , taw b'u bolo .
Dɛwɛrɛ bɛ jatigɛwalekɛlaw bolo
Banbaganci - kɔrɔ - nataw bɛ k'u mara u yɛrɛw ye .
Sedewawo , Faransi , Erɔpu ani Irisi , olu bɛɛ ka baarabolodasɛbɛn b'u bolo .
Nin bɛɛ la , Mali bɛ kunfɛtaa la a yɛrɛ ma ten , baarabolodali tɛ min na .
A ma kɛ dɔwɛrɛ ye Maliden dɔw bolo """" gato """" kɔ .
Faransi , Erɔpu , Alizeri ani Irisi fana bɛ fɛ ka gato min tila .
A fɔra ko """" Barikani """" bɛna taa ani ko """" Otan """" de bɛna na .
Nin bɛɛ la , an ka ɲɛmɔgɔw bɛ sunɔgɔ la .
Mɔkɛ mandi , n tɛna janya nin sen in na .
N bɛ ka yafa in makɔnɔ ni muɲu ye , min na kɛ da belebele laban dayɛlɛli ye ko kuntanw bɛɛ ye .
Kiritigɛko jugumanba .
Ni wasabulon sugandilen Kati , hakɛto , cɛmancɛkolatigɛjɛkulu sigilen Kati ,
bɛ se ka danbe segin Kati sɔrɔdasiw ma , u ka fangadafiri fila la ?
Danse fangadafiri wɛrɛ ye ani dɔwɛrɛ tuguni ani tuguni !
Mɔkɔ mandi , cɛmancɛlafanga bɛnkansariya ye fɛnjɔsifini ye sisan , nafa si tɛ min na .
Sɔrɔdasi perezidan , perezidan dankan tɛ min na , SEYƐNITE min tɛ Wasabulon makɔnɔ bilen ka yafa kɛ .
Bɛnkansariya bɛ mun wɛrɛ yɛrɛ fɔ ?
N ɲinɛna kalo ( 118 ) , hakɛto , 18 kɔ .
O dɔrɔn de tora an ye bɛnkansariya la .
An k'a makɔnɔ ni k'a filɛ !
K'an bɛn taratadon bataki 105nan kama .
Ni Ala sɔnna !
Kureyisi ka bataki - Sɔrɔ ani nafolokow minisiri , Aluseni Sanu , ye jɛkabaara tali kokura waleyali kumaɲɔgɔnya dadon Mali Jamana ani Diɲɛ Warisoba cɛ , taratadon wulafɛ , zuwɛnkalo tile 29 san 2021 .
Perezidanfɛɲɔgɔnye dɔ senfɛ ni Waribon baarakɛkulu sigilen ye Mali la , min ɲɛmɔgɔya bɛ Kofi Nuwe , Waleyaliw waatilaɲɛmɔgɔ , bolo ani bɔlɔlɔ kan ni Diɲɛ Waribonba jɔyɔrɔtigiw ye , minnu sigilen don Wasintɔni ( IYƐSIYA ) , Sɔrɔ ani Nafolokow minisiri ye kumafalen kɛ ni Waribonba ka
Waleyali Politiki cidenjama kiimɛnikɛlaw op - 7 . 30 ye , waribonba ka waleyaliw daminɛni kokura taabolo kan .
A kumaɲɔgɔnyaw senfɛ , minisiri Sanu seginna Mali gɔfɛrɛnaman ka kandiw dafalen hakililatigɛliw kan , ka jɔ kandiw bɛɛlajɛlen kɔrɔ Mali ye minnu ta Diɲɛ kɔnɔ .
A ye soronadoni kɛ , Banki ka waleyaliw Mali la , minnu bɛ yen , tali la kokura , k'u dafa ani k'u se u dan na ani waleyali kuraw labɛnni .
Waleyaliw waatilaɲɛmɔgɔ ye Diɲɛ Waribonba ŋaniya dantigɛ ka to Mali bilasirali la , ka tɛmɛ baarabolodaliw bilali la sen kan ani baarabolodalenw minnu bɛ senna , k'u ɲɛ sɔrɔ .
Minisiri ye Diɲɛ Waribonba ɲɛmɔgɔw fo u ka labɛn na k'u ni Mali Jamana celaw kologɛlɛya ani ka segin k'a ka labɛn fɔ ani gɔfɛrɛnaman ta ka baara kɛ o siratigɛ la .
Mali yiriwaliko Jɛɲɔgɔn fɔlɔ , ni jamana kɔnɔ ani fankelenfɛjamanaw ka baarabolodaliw wari bɔli ye , minnu ka ca ni 29 ye , n'u yiriwalinafolobɔ mumɛ bɛ taa i jɔ dolariwari miliyari 1 , 8 na , k'a bɛn sefawari miliyari 910 ma , Diɲɛ Waribonba bɛ baara kɛ ni gɔfɛrɛnaman ye
baarabolodaliw bilali la sen kan , minnu bɛ tali kɛ sirabadilanw la , togoda yiriwali la , hadamadenya magoɲɛfɛn fɔlɔw ( kalan , kɛnɛya , ji saniman ) la , baarakɛnafolo dɛmɛ na , Jamana labɛnko kura ani marakanmabɔli la , dugubaw yiriwaliko la , seko ani dɔnko la , jɛrɛjɛkuluw la , sigida lamini na , dun - ka
- fa la walima tuguni kɛnyɛrɛye baarabolofara dɛmɛni na .
MƐFU - Jamana Lafasalikiritiɛgɛla ka nɔminɛni k'a bɔ a yɛrɛ la , ɲɛfɔli bɛ sɔrɔ bɔlɔlɔkankojugubakɛ sariya taabolow kɔnɔ .
A siratigɛ la , sigiyɔrɔ dugukolo ka sebagaya sariya kɔrɔw bɛ wuli ni sariya sariyasen 2 waleyali ye , min b'a ko kɛlɛli laɲa ka taa ɲɛ , o min bɛ ka fanga sɔrɔ Mali la .
Fɔcogo wɛrɛ la , jamana lafasalikiritigɛla kelen - kelen bɛɛ , minnu bɛ yɔrɔ la bɔlɔlɔkanja """" wideyo """" walima bɔlɔlɔkankuma """" ojo """" bɛ mɛn min na , bɛ se ka nɔminɛnw dadon , n'a y'a jate ko hadamadenya danbɛ , minnu latiɲɛna ka ka kan latilen .
Komini 4nan kirida y'o de kɛ .
Yaasa jogoɲumanya ka kɛ forobayɔrɔw la ,
a ka kan mɔgɔ minnu garijigɛ b'a la ka lamɛn ka se hakɛ dɔ la , ka dɔn ka se hakɛ dɔ la , ka jama kɛ u kɔ ka se hakɛ dɔ la , ka misali ɲuman jira , k'a da a kan mɔgɔ wɛrɛw bɛ tugu u kɔ ani ka misaliw ta u ka kokɛtaw kan .
Ni mɔgɔ dɔnnen don , i man kan bilen k'i yɛrɛ bila ko dɔw la , n'o tɛ ɲangilibere ka kan ka bin i kan k'a kɛ misali ye .
Musa Gindo , Kiritigɛla - Kidali dakun kɔfɛ , bɛn bɛnkansɛbɛn kɔlɔsilijɛkulu ka waatilabaara 42nan kɛra Kayi , marisikalo tile 29 san 2021 .
Bolonɔbilali kɛbagaw ka fɔ la , kɔnɔko caman , minnu na fangabulonw yɛlɛmanikow minnu bɛ bɔ bɛn bɛnkansɛbɛn falenni na , sɛbɛnnen bɛ ɲɔgɔnye kunw la .
Nin waatilabaara 42nan kuntaala bɛna kɛ tile fila ye .
Bɛn bɛnkansɛbɛn bolonɔbila kɛbagaw hakili b'a la ka bɛnkansɛbɛn kɔnɔko yɔrɔ caman kofɔ .
O la , a labɛnbagaw ka fɔ la , kumaɲɔgɔnyaw bɛna tali kɛ , ka caya , feburuyekalo tɛmɛnen latigɛlikɛɲɔgɔnye kɔlɔsili kan , Maramafɛnbila , Senbɔli kɛlɛ la ani Bolo donniko kura baara la ( DEDEYƐRI sennatiyalen ) taabolo teliyalen labanni , ani musow sendonni bɛnkansɛbɛn baaraw la , politiki
lafisayali kan .
Kuma bɛna kɛ yiriwali baarabolodaliw dakun kura daminɛni koɲɛ fana kan .
Nin ɲɔgɔnkunbɛn kɔnna dɔwɛrɛ ɲɛ , min kɛra Kidali , feburuyekalo tile 12 tɛmɛnen .
Bɛnkansɛbɛn bɛn kama bolonɔbilali kɛbagaw danfaralenw y'u nisɔndiya ani ka wasa ni nin taaliw ye yɔrɔ wɛrɛw la .
O b'a laɲini ,
u ka fɔ la , ka Malidenw sen don ani k'u ladɔnniya bɛn bɛnkansɛbɛn cogoya la .
An ka hakilijingin kɛ ko nin bɛnkansɛbɛn kɔlɔsilijɛkulu ɲɔgɔnkunbɛn bɛ ka kɛ waati min na hakililaw bɛ ka caya politikiko yɛlɛmaniw dafɛ , perezidansigikalata nataw ɲɛsigili la .
Kayi musow ma to kɔ a ko la an'u bɛ k'a bilali sen kan lakɔlɔsi ka ɲɛ .
KAFO y'o dantigɛ . Bɛnkansɛbɛn bɛn kama kɔlɔsilijɛkulu ( SEYƐSIYA ) ka waatilibaara 42nan baaraw kɛra Kayi , marisikalo tile 29 .
bɛnkansɛbɛn bolonɔbilali kɛbagaw ka fɔ la , kumafalenw kɛra a kɔnɔko yɔrɔ caman kan nin ɲɔgɔnkunbɛn senfɛ .
O kɔnɔko yɔrɔw cɛla , fangabulonkow yɛlɛmaniw kɛli , minnu bɛ bɔ bɛnkansɛbɛn na bɛn kama , lakana ani yiriwali koɲɛw b'olu la .
Kɛnɛ kan , Kayi musow ka tɔnw ani dɛmɛdonjɛkuluw ka kolatilenjɛkulu biro y'a dantigɛ k'ale tun kɔrɔtɔlen bɛ ka SEYƐSIYA ka nin waatilabaara 42nan makɔnɔ marabolo kɔnɔ .
An ka hakilijigin kɛ ko SEYƐSIYA taako filanan don yɔrɔ wɛrɛ , Kidali ta kɔfɛ .
Kayi jɛrɛjɛkuluw mɔgɔw ye SEYƐSIYA ka nin waatilabaara taako marabolo kɔnɔ hakilila fo ,
Mmu Fofana Sisoko Ramata , Kayi marabolo KAFO perezidanmuso , y'a dajira ko nin ɲɔgɔnkunbɛn y'a to olu ka bɛnkansɛbɛn bɛn kama faamuya ka ɲɛ .
A y'a sɛmɛntiya , o bɔlen kɔ yen , ko musow bɛ bɛnkansɛbɛn bɛn kama bilali sen kan lakɔlɔsi ka ɲɛ .
Jamana bɛnɲini minisiri , Kolonɛli Mazɔri Isimayeli Wage ka fɔ la , nin ɲɔgɔnkunbɛn in ye paraɲɛ kelen ye tuguni ka taa bɛnɲini ani bɛn fanfɛ Mali la .
O bɔlen kɔ yen , Minisiri y'i sinsin sumayaw kan , minnu sɔrɔla bɛnkansɛbɛn bɛn kama bilali la sen kan .
O bɔlen kɔ yen , a y'a ɲini """" jɛkabaara ka kɛ fan danfaralenw cɛ , walasa ka tɛmɛ kɛ cɛsirikow kan ɲɔgɔn fɛ , jamaw ka hɛrɛ kama . """" SEPEYA b'a fɛ k'a sen bɔ Bɛnkansɛbɛn bɛn kama bilali la sen kan . Faraɲɔgɔnkankulu Azawadi jama kama ( SEPEYA
) bolonɔbilala bɛnkansɛbɛ bɛn kama ani bɛnɲini ye bagabagali kɛ ko a b'i sen bɔ DEDEYƐRI ( Maramafɛnbila , Sen bɔli kɛlɛ la , Bolo donni baara la / Sen donni kokura ) taabolo la .
Wideyo dɔ kɔnɔ bɔlɔlɔ barokɛyɔrɔw kan , a jɛkulu jɔyɔrɔtigiw bɛ DEDEYƐRI perezidan jalaki k'a bɛ fɛ k'u ka jɛkulu fara .
SEPEYA bɛ fisamanciya kiri fana bɔ Zahabi Sidi Ulidi Muhamɛdi la SEPEYA kɔnɔ .
Minisiri kɔrɔ b'i ban jalaki minnu bɛɛ la .
A fana bɛ jalaki bin , a ta fan na , SEPEYA Sekeretɛri zenerali kan , k'a b'a fɛ ka """" kɛlɛdenw sen don a la , minnu man kan ka ta DEDEYƐRI kɔnɔ . """"
An ka hakilijigin kɛ ko jɛkulu dɔw , i n'a fɔ Banni jɛkulu Alize bɛnkansɛbɛn na , bɛ ka wuli k'i jɔ nin don laban ninnu na , k'i ɲɛsin nin bɛn ani bɛnɲini min bɔra Alize taabolo la waleyali ma .
Baarakɛdenw bɛ k'u ka doniw siri walasa ka segin u woloduguw la .
Du dɔw ntuloma ka nin sotaga kɛra sababu ye ka na ni nanbarako kura ye .
Ni baarakɛdenw dɛsɛ ye , bin bɛ kɛ baaratigiw kan ni nanbara kɛcogo kura ye , min bɛ fanga sɔrɔ san o san ka taa a fɛ ni fɛɛrɛ kuraw ye , minnu foyi tɛ ye kɛnɛ kan .
Ni sanjikisɛ fɔlɔw ye dugukolo sɔrɔ dɔrɔn , baarakɛdenw b'u ka doniw siri yaasa ka segin foro kɔnɔ ka taa bolobɔli kɛ .
Wa , o waati kɔnɔ , ka baarakɛden sɔrɔ , o ye kunnadiya ye . O la , nanbaratɔw b'o kɛ sababu ye ka nafa ɲini ni baarakɛden tɔgɔw dɔ ka jɛɲɔgɔnjuguya ye .
Bi - bi in na , baarakɛdendibaga dɔw ɲɔgɔnsɔrɔkulu walima a fɔ nanbaratɔw , wele bɛ minnu ma ni mago jɔra u la , n'u b'u ka saratiw fɔ , ka tugu ɲɔgɔn na , n'o ye dɔrɔmɛ 2000 ye , k'o kɛ baarasara ye ani dɔrɔmɛ 400 , k'o kɛ tajisɔngɔ ye .
N'o kɛra dɔrɔn baarakɛden dɔ bɛ kofɔ i ye .
U b'o kow kɛ Bamakɔ ba bolo fila kan .
N'u ka kow kɛcogoya ye , a yecogo fɔlɔ la , mɔgɔ hakili tɛ taa nanbara la , nk'a bɛ ye k'a kɛ baarabila de ye u fɛ .
Ne ye baarakɛden fila sɔrɔ K . bolo , dɔrɔmɛ 4000 saratiwari , baarakɛdenw ( kelen tara dɔrɔmɛ 4000 na , o ye min bɛ tobili kɛ ani tɔkelen tara dɔrɔmɛ 3000 , min bɛ yɔrɔ lasaniya ) .
U ye kalo kelen kɛ . U kɛlen kɔ k'u ka saraw minɛ , u fila bɛɛ tununna ɲɔgɔn fɛ , tile kelen .
Dɔgɔkun kelen o kɔ , min bɛ yɔrɔ lasaniya bɛ n wele telefɔni na ka yafa ɲini n fɛ , bawo a kɛra a ma wajibi ye ka taa .
Ni ka ɲɛfɔli kɛ n ye , ko n k'an hakili to n yɛrɛ la , bawo ko labɛnnen don baarakɛdenɲinina ani baarakɛden bisigilenw cɛ .
Tuma min na i b'o baarakɛdenɲinina wele tuguni , a bɛ lahidu ta i ye k'a bɛ nɔnabila dɔ ɲini i ye ani kɔfɛ a bɛ ban k'i ka welew ta .
Ko labɛnnen don , a baarada , minnu bɛ cidenwariw minɛ ani baarakɛdenw cɛ . Wa , u yɔrɔ ka jan ka se baara la ani minnu bɛ ta masurunnamɔgɔya kosɔn , an'u ka mɔgɔbonyabaliya bɛɛ bɛ min kalama , mɔgɔ t'a dɔn i bɛ min kɛ . Mago dun don , min bɛ yen . Aminata Konate , gadonmuso , b'a
ɲɛfɔ an ye ten .
Ninnu ye kokɛcogow ye , minnu labɛnnen don koɲuman , n'u tun bɛ kɛ fankelenfɛjamana jamana dɔw la .
Sisan Malidenw y'a kɛ balosɔrɔsira ye , hali u tɛ siran .
Ni baarakɛdenw kɔni bɛ munumunu kɛ du ni du , olu bɛ sɔrɔ kɛ ka caya .
Waati sera an ka jɛ ka dan sigi nin kokɛcogo la , min bɛ k'a daminɛ ka fanga sɔrɔ an ka faaba kɔnɔ ani o paraɲɛ kura kama , Asitan Tarawore ye ɲɛnabɔcogo sɔrɔ a la , walasa a baaradenɲibaga ka se k'a ka wari lasegin kasɔrɔ mankan ma bɔ a lla .
A kɛra ne na , wa , n ye cɛ lana kasɔrɔ n ma wari laseginin kuma fɔ a ye ani n tun ye polisikɛ 2 lana , minnu y'a bolo don nɛgɛ la n bara .
Miniti 30 o kɔfɛ , a y'a ka cɛw dɔlakelen wele a ka wari bila n ka """" kɔnti """" kɔnɔ , o yɔrɔnin kelen , ale y'o fɔ an ye .
Ayisatu Konare - Ɲɛfɔcogow bɛ hadamadenya koɲɛw bɛɛ la dɔnniya sira fɛ .
Anw ka gɛlɛya , ka ɲɛfɔliw kɛ olu la , bɛ sɔrɔ , ka caya , dusukunkamikami fɛ , an b'a koɲɛw jateminɛ ni min ye .
K'a ta Amadu Goyita ka yɛlɛmani na , k'a to a ye fanga sinamatɔnw kumalasela ye , ka kɛ IBEKA ka gɔfɛrɛnaman minisiri kumalasela ye , ka tɛmɛ Mɛtiri Bacili ani Sogɛli Mayiga ka kɔkankale la ka bila IBEKA la ( saratiwaati filanan ) , ka se Bubu Sise ka donni sankɔrɔtalen ma IYƐRIDE la , min tɛ dɔwɛrɛ
ye ƐMI SƐNKI - ƐRƐFIPE pariti dɔ kɔ , min y'ale binni kɛbagaba dɔ ye , kasɔrɔ IBEKA ka gɔfɛrɛnaman kuntigi tun don , Mali politikikɛnɛ ma tila a ka basigibaliya , min bɛ da ndalen na , dali la kɛnɛ kan an ye .
N'an ka politikiɲɛmɔgɔw ka falenfalenniw bɛ se ka filɛ i n'a fɔ basigibaliya , danaya dun tɛ se ka kɛ a la k'o baaraw bɛ fɛn lase Mali politiki hadamadanyako kɛnɛ kɔnɔ , k'a ɲɛsin politiki baaraɲɔgɔnya ani faraɲɔgɔnkan taabolow yecogo ma .
O cogo la , an bɛ gɛlɛya sɔrɔ k'an ka politikimɔgɔw faamuya , k'a da a kan an sigilen don ni ko caman ye u bolo .
N'an b'u jalaki tuma dɔ la n'u ka kow kɛli ye k'u fɔ ɲɔgɔn kɔ , k'a da a kan an miiriya kɔnɔ an bɛ fɛ k'u ye ka kɛ misaliw ye , kasɔrɔ u yɔrɔ ka jan o la an'u yɔrɔ janyalen bɛna kɛ o la waati bɛɛ .
An b'a kɛ i ko an b'u sen bɔ an ka sigidajama mɔgɔya la , n'a bɔli an kun na k'u y'an ka sigidajama kɔnɔfɛn dɔ ye .
U ka kow bɛ fɔ ɲɔgɔn kɔ k'a kɛ i ko aw ni ne , bawo yann'u ka kɛ politiki kɛbagaw ye , an ka sigidajama mɔgɔw don , an ka jamajɛkulu mɔgɔw , ni jogo kelenw ye , minnu b'anw na .
Fasodenjuguw tɛ , wa mɔgɔw fana tɛ , minnu ɲɔgɔn ma da .
Politiki kɛbaga kelen - kelen bɛɛ , n'a hakili mɔna ka se hakɛ dɔ la , b'a miiri k'an ka sigidajama ka gɛlɛyaw ɲɛnabɔcpgo b'ale bolo .
O la , walasa k'a ka ɲinitaw lasɔrɔ , a tɛ siga ka fɛɛrɛ bɛɛ kɛ , minnu bɛ se ka kɛ k'a ka laɲini sɔrɔ .
O sɔnyɛrɛye dusukunnako , Masalowu tun y'o kofɔ kaban , wa , politikimɔgɔ dama ka ko tɛ , nk'a bɛ hadamaden si de la , k'a kɛ ko danfɛn don mago bɛ min na , ani nege , minnu cogo tɛ dɔn ka ban .
O mago , anw kelen - kelen bɛɛ b'o ye an yɛrɛ la , nka k'a kɛ ko hakɛw danfaraw b'u la ani waatiw danfaraw .
K'a kɛ misalija ye , lakana ( baara ) mago bɛ kɛ baarantan na . Ni baara sɔrɔla kaban , a b'a ka ɲini k'a ka mɔgɔya layiriwa , walasa tɔw ka bonya da a kan , yann'a k'a ɲini k'a yɛrɛ sɛmɛntiya walima k'a yɛrɛ dilan n'a ɲini ye ka jɔyɔrɔtigiyaw sɔrɔ ka taa
ɲɛ tuguni ( se kuraw sɔrɔli ) yaasa ka dɔ fara a fanga kan .
Mɔgɔ bɛ waleya fɛn o fɛn kɛ , hakilijakabɔ b'a kɔnɔ , ani kiimɛni k'a bila hadamadenya sariyasun kɔnɔ , ani sɔn bɛ se ka kɛ a la ka se hakɛ min ma yann'a ka lasabati .
Kasɔrɔ min bɛ se ka kɛ ani min kɔnnen don , olu dɔnnen don , ani politiki latigɛli bɛɛ , sɔn bɛna kɛ walima sɔn bɛ se ka kɛ min ma , n'a bɛ bɛn fɛn ma sɔn bɛ kɛ min na .
Ɲɛfɔli cogoya wɛrɛ , mɔgɔ bɛ se ka min sɔrɔ Mali politikimɔgɔ jogo la , o bɛ kɛ hakililako gɛlɛya kɔnɔ .
Mali la , politiki hakililako bɛ i ko a bɛ dan kuma labɛnnen fɔli dama ma politikitɔnw kɔnɔ .
O kosɔn , fɛn bɛɛ bɛ i ko a bɛ se ka kɛ .
Kasɔrɔ , hakililako ye pariti taamasiyɛn , a bugunatigɛ an'a hakili ye , a bɛ sira don sugandiliw kɔrɔ ani ka latigɛliw taabolow taafan jira .
N'a majɛ kɛra , """" nikun jɛlen """" tɛna kɛ pariti la .
A jateminɛnan fɛn wɛrɛ bɛ bɔ ko la , n'o ye ko demokarasi taabolo sigilen don miirinakow fanga kan ani """" negew ka diyagoyafanga """" ani fana sɔrɔta barika .
Ko min ka fisa , ka caya , politikimɔgɔ mɔgɔlafilila kannabilalen ka sebaga ma , i n'a fɔ a b'anw fɛ cogo min na .
Kasɔrɔ , jogoɲumanya tɛna se ka sɔn ko sɔrɔta ka bila hadamaden sanfɛ .
Kuma laban na , dɔw bɛ fɛn min wele , ni yɛlɛko ye , ko basigibaliya ( sɔn kolon ) politiki la , bɛna se fana ka mankutu ni hakilimagaya ( jogo ɲuman ) ye , n'o ye politiki kɛbaga ka se in ye k'a yɛrɛ bɛn a lamini politiki wajibiyakow ma .
O sigikan na , jɔyɔrɔ tɛna kɛ jogoɲumanyako la , bawo politiki la """" min don """" bɛ """" a ka kan ka kɛ min """" ni san cɛ ( saratilako ) .
O la , a bɛ ye k'a fɔ ko jogoɲumanya ɲinini politiki la , hali n'o ka kan , o bɛ bɔ laɲini fu fɛ , bawo an ka sigidajama yɛrɛ la sigikan tɛ jogoɲumanya la bilen .
Leyi Dorisi - Don nataw la , Kana minisiri , Kolonɛli Sajo Kamara bɛna kɛ Risi ka dunan ye Lakana lajɛrɛ dɔ la .
Sendaɲɛ kelen ka taa sɔrɔdasiyabaara bolodiɲɔgɔnma kologɛlɛyalen daminɛ ma jama fila ni ɲɔgɔn cɛ wa ?
Mali ni Risi y'a ŋaniya ka bolodiɲɔgɔnma kologɛlɛyali sennateliya jamana fila cɛ .
Taratadon , zuwɛnkalo tile 16 , san 2021 , Risi lasigiden min bɛ Mali la , Anatoliyewisi Goromiro , bisimila la Mali Kana minisiri Sajo Kamara fɛ .
Mɔgɔba fila ninnu ye kumafalen kɛ lakana koɲɛ kan ani sɔrɔdasiyabaara bolodiɲɔgɔnma kologɛlɛyali .
An y'o mɛn laseli dɔ kɔnɔ .
Kumaɲɔgɔnya Kolonɛli Kamara ni Anatoliyewisi Goromiro cɛ fora Maliden caman fɛ ani k'a diya u ye , olu minnu , kabini waati jan na , bɛ ka wele kɛ gɛrɛɲɔgɔnna na walima hali n'a ma kɛ dɔwɛrɛ ye Putini ka jamana sɔrɔdasiya kɔkɔrɔmadon na .
Dakan yɛlɛkoko la , a ɲɔgɔnkunbɛn bɛ ka kɛ waati min na Barikani , Faransi kɛlɛbolo , y'a ka sɔrɔdasiya bolodiɲɔgɔnma dulon ni Mali ye .
Risi lasigiden ye wele yɛrɛ bila Mali ma , ka tɛmɛ a ka Kana minisiri fɛ , k'a sen don Lakana Ɲɔgɔnye dɔ la , min ka kan ka kɛ Risijamana na waati nata la .
Jɔda belebele bɛ ɲɔgɔnkunbɛn min na Putini ka jama bolo .
Kabini zuwɛnkalo tile 25 san 2019 , Risi ni Mali ye sɔrɔdasiya bolodiɲɔgɔnma bɛnkansɛbɛn dɔ sigi .
A gafe lakodɔnna Sɛrigeyi Suwagu ani Kana minisiri kɔrɔ , Zenerali Dahiru Danbele , fɛ , san 2019 Kɛlɛbolo lajɛ kɛrɛfɛ , Risijamana na .
Kɔkankow minisiri kɔrɔ ka taama Risi faaba kɔnɔ , kɔnna nin bolonɔbila ɲɛ san 2019 zuwɛnkalo tile 10 .
Kalo naani o kɔfɛ , dakun tun sera perezidan IBEKA de ma ka Risi lasigiden min bɛ Mali la , bisimila , ɔkutɔburukalo tile 17 , san 2019 .
Kumafalenw cɛma , ɲagali ani galabu kura donni jamana fila cɛkow la , minnu ye tarikulakow ye ,
Kabini Iniyon Sowiyetiki waati , Risi ye Mali dɛmɛ , a ka yɛrɛmahɔrɔhya lɛrɛ fɔlɔw la .
Mohamɛdi Keyita - An ka ntɛnɛndon , zuwɛnkalo tile 21 san 2021 bɔkɔ n ° 1076 la , an tun y'a bila sɛbɛnfura ɲɛ fɔlɔ la ,
A jalakilen ni nafolomugu lasaniyali ye Bamako ni Dakaro furancɛ la ( kabini waati jan ) , Habibu SIsoko lajɛyalen Mali kiri fɛ , kabini nɔwanburukalo san 2020 ,
Bi , ni ladilicakɛda , Kɔnsilitingi ƐSIYAYƐSI perezidan , Ngadu Fali Kani , ka jaabili hakɛ ye ,
k'a kɛ Senegali kunnafonisɛbɛn , Liberason na ,
Sɛgɛsɛgɛli kun
Sɛgɛsɛgɛlikɛlaba ka cakɛda ( BEVEZE ) ka in sɛgɛsɛgɛli bɛ tali kɛ Sibi togoda yɛrɛmarakafo ka baara kɛlenw ɲɛnabɔli kan waati la , ka bɔ san 2019 zanwuyekalo tile 1ɔlɔ ( fɔlɔ ) la ka se desanburukalo tile bi saba ni kelen ( 31 ) ma .
A laɲini ye ka hakililatigɛ ko Sibi yɛrɛmarakofo ( CEYƐRIYƐSI ) bɛ ka mara ni sɔrɔko , nafasɔrɔ ni kɛcogo ɲuman saratiw ye ani ka bɛn sariyaw ani baarabɛnkanw ma , minnu bɛ senna .
Sɛgɛsɛgɛli baaraw ye tali kɛ kɔnɔnakɔlɔsili kiimɛni , marakɛcogo , nafoloko ani jatebɔ ɲɛnabɔli , minɛnko ani dugukoloko ɲɛnabɔli , fasodensɛbɛnw ɲɛnabɔli , baarakɛlaw marali , faciyɛnkow ɲɛnabɔli ani sigidalajama ka se fɛɛrɛw .
Fan dɔ fɛ , BEVEZE ka ci ye bolonkɔnijaasere sinni ye kɔlɔsili jɔnjɔnw la , bilasiraliw tugulen don minnu na k'a to se ka lafisaya ani fan wɛrɛ fɛ , ka hakili da nafoloko kɛcogoya juguw kan , ka bɔ majɛliw la minnu bɛ kɛ sariyaw ni baarabɛnkanw labɛnw na .
BEVEZE ka komagɛlɛyaliw walasa ka mara kɛcogo juguw latilen .
Sibi togoda yɛrɛmarakafo komini ka kolatigɛjɛkulu ka kan :
Ka hakili to baarakɛjɛkulu sigilenw baarakɛcogo la .
Sibi togoda yɛrɛmarakafo """" mɛri """" ka kan ka :
A ka marali ɲɛfɔ foroba la , ka bɛn ni sariyasɛbɛnw ye , minnu bɛ senna .
Ka yɛrɛmarakafo ka se yɛrɛmakiimɛni kɛ waati bɛɛ
Ka baarakɛnafolo lajɛyali taabolo labato .
Ka sɛgɛsɛgɛli kɛ waari ladonnen marata la , ka bɛn ni baarabɛnkansɛbɛn ye , min bɛ senna .
Ka Sibi dugu n'a dafɛlaw Dugulabɛn Misalijaba bila sen kan .
Ka so jɔlenw ani dugukolo jɔbali , minnu dira yɛrɛmarakafo ma , jatew fara ɲɔgɔn kan ani ka fɛɛrɛw tigɛ u donni kama """" komini """" faciyɛnw na .
K """" a hakili to fasodensɛbɛnw gafew datuguli n'u lajɔli la san bɛɛ desanburukalo tile 31 don .
Ka kurudi kɛ forobabaarakɛlaw ma ani ka dɔ fara u ka ɲɛfɛtaa kan , ka bɛn baarabɛnkansɛbɛn ma min bɛ senna .
Ka hakili to komini cakɛda minɛnw jatebɔ kɛli la , ka bɛn ni baarabɛnkansɛbɛn ye min bɛ senna .
Ka kunbɛnnijɛkuluw sigi sen kan , minɛnw ni magodilankow sɔrɔliw senfɛ , ka bɛn ni sariyasɛbɛnw ye , minnu bɛ senna .
Kati kubeda """" kumandanba """" ka kan :
ka kɔlɔsili boli dantigɛligafew ani fasodensɛbɛnw gafew kan .
Waaribontigi ka kan :
ka Sibi yɛrɛmarakafo nisɔngɔw ni wusuruw bɛɛlajɛlen minɛ ka bɛn ni nisɔngɔ labaarali sariyaw ye .
Ka sɛgɛsɛgɛli boli waari sɔrɔtaw Bilayɔrɔ kan ka bɛn ni baarabɛnkansɛbɛn ye min bɛ senna .
Nafoloko kɔlɔsilikɛla ka kan :
Ka kalosabalaselisɛbɛnw labɔ komini nafoloko cogoya bɛɛlajɛlen kan .
Sibi yɛrɛmarakafo Wariladonnenw Musakatigi ka kan :
ka kunkɔrɔwari kɛ ɲɔgɔn kan , min wajibiyalen don baarabɛnkansɛbɛn fɛ , min bɛ senna .
Sibi yɛrɛmarakafo Wari min bɛ kɔn ka bɔ musakatigi ka kan ka :
ka kunkɔrɔwari kɛ ɲɔgɔn kan min wajibiyalen don baarakɛsariyɛ fɛ , min bɛ senna .
Kɛcogoya juguw nafolokow la
Nafolo kɛcogoya juguw hakɛ bakuruba , min bɛ nin dugumana na , bɛ ta i jɔ sefawari dɔrɔmɛ 27 . 087 130 ( miliyon mugan ni wolonwula ani ba bi segin ni wolonwula ani kɛmɛ ni bi saba ) la .
WALEYAW LATƐMƐNI AN'U KOFƆLI KIRITIGƐBULONBA JATEBƆW BOLOFARA ƝƐMƆGƆBA MA SƐGƐSƐGƐLIKƐLABA FƐ ANI JAMANA LAFASASARIYATIGI MIN BƐ BAMAKO DISITIRIKI KOMINI III ( SABANAN ) WARIKOKIRISO LA , SƆRƆKO ANI NAFOLOKO DONI BƐ MIN KAN , NI K'A BƐN ,
Musakaw kɛcogoya juguw yamaruyalenw ma , ka se sefawari dɔrɔmɛ 1 . 022 830 ( miliyon kelen ani ba mugan ni fila ani kɛmɛ segin ni bi saba ) ma .
wari sɔrɔlenw kɛcogoya juguw ladonnen ka se sefawari dɔrɔmɛ 24 . 104 400 ( miliyon mugan ni naani ani ba kɛmɛ ni naani ani kɛmɛ naani ) ma .
sɔrɔ labaarabaliw minnu ma ɲɛfɔ , ka se bakuruba la sefawari dɔrɔmɛ 1 . 159 900 ( miliyon kelen ani ba kɛmɛ ni bi duuru ni kɔnɔntɔn ni kɛmɛ kɔnɔntɔn ) ma .
Sibi togoda yɛrɛmarakafo marali sɛgɛsɛgɛli kɛli k'a lafɛrɛ bɛ bila jɛɲɔgɔnya hukumu kɔnɔ Sɛgɛsɛgɛlikɛlaba ka Cakɛda ani Farajɛlatɔnba Cidenw ni ɲɔgɔn cɛ .
A b'a ɲini ka hakililatigɛ ko dugubaw ni togodaw yɛrɛmarakafow bakuruba la ani Sibi ta kɛrɛnkɛrɛnnenya la b'u ka kɛtaw kɛ ani k'u ka jɔyɔrɔtigiyaw fa mara kanmabɔli bilali la sen kan ni k'o kɛ ka bɛn baarabɛnkansɛbɛn ma , min bɛ senna .
Kunnafoni walankatalenw kama .
NET _ RAPP _ CR _ DE _ pdf ( bvg - mali . org ) . U filɛlikɛla ba tan caman tun don , latɔmɔnenw koɲuman ka fara ɲɔgɔn kan """" Canannimɛni """" fɛrɛba kan Siniwajamana na , alamisadon zuluye tile 1ɔlɔ .
U wɔyɔtɔla bandari bekebele tɛmɛni na , min dulonnen don sannakurun """" helikɔpitɛri """" la , ani k'a masiri ni wɔlɔsɔ ni mantaraka ɲɛgɛn ye , u tun nana Siniwaw ka Kominisi Tɔnba ka san kɛmɛ ɲɛnajɛ ɲɛnamɛya .
Wa pankurun tɛmɛtɛmɛni dayɛlɛni na , taamasiyɛnni tun tɛ se ka jɛya kɛ tɛmɛ a kan .
Tɔn , min tun bɛ fanga la kabini 1949 san , kasɔrɔ ani mɔgɔ ma jɛ a la , tun hakili b'a la kɔsɛbɛ ka to Sini marali la .
A ɲɛnajɛ tun ye sababu ye siniwafanga bolo k'a ka baara kɛlenw da kɛnɛ kan , kabini a dogo ka sigi la , san 1921 zuluyekalo la Sangayi , Faransi ka maradugu kɔrɔ la .
Ni jamanaɲɛmɔgɔ Kizi Jinpingi ka fasodenya cɛsirilen kɔrɔfɔ ye , tɛgɛrɛ jijalen warawarala min na .
A seginen ka kɛ jamana fangamaba ye , abada Sini tɛn'a to tuguni gɛrɛntɛ ka sigi a kan jamana tɔw fɛ , i n'a fɔ nansarajamanaw ka walifasomara waati walima zapɔnɛw ka firinkan tuma ( 1931 - 1945 ) .
Sankɛmɛɲɛnajɛ kosɔn , siniwafanga , jama ɲɛnabɔli donbagaŋana , ye ko kɛ k'a bonya alamisadon .
Bandari panni kɔfɛ , jateden 100 dulonna sankolo la , k'o kɛ """" helikopitɛri """" bi saba ɲɔgɔnna fɛ .
Kɛlɛkɛpankurunw tugura o la , o kɔfɛ pankurunkulu kalenkalennikɛlaw , min ye sisi ɲɛ caman bila siniwaw ka faaba kunna .
A kɛlen k'i jɔ Mawo ciyɛntabaga jɔyɔrɔ la , siniwaw ka bi jamanaden fɔlɔ y'i sɛmɛ o mɔgɔba lakanadibaga kan , min kanunen don halibi siniwa caman fɛ , yaasa k'a ka fanga dili don .
Ka nin bɛ kɛ , a da tugulen mɔgɔ miliyon tan caman kasaaralenw kan , fangasigibaga ka kunfɛtaapolitikiw la ( Galonniba ka taa ɲɛ , dɔnko ni seko yɛlɛmaba ) walima mɔgɔ kasaaralenw bɛnkanfanga kanubagaw ka wulikajɔlaw ɲangili senfɛ , san 1989 Canannimɛni fɛrɛ kelen in kan .
PeSeSe """" sekeretɛri zenerali """" y'a ka kɔrɔfɔ daminɛ ni kan sumanen ni giriman ye .
N jɛɲɔgɔnw , n teri mandiw ,
A b'a ka kuma tigɛ - tigɛ ni """" kominisiw """" ka ko kɛlen tɛmɛnen dɔw ye , ka hakililatigɛ ko """" marikisisimu """" bɛ to jamana bereminɛkala ye , sɔrɔko yɛlɛma kologɛlɛnw n'u ta bɛɛ kabini san 40 , sɔrɔ sugufiyɛ sabu la .
Kɔrɔfɔ mɛɛnna ka tɛmɛ lɛrɛ kelen kan .
Jama , kununen su cɛmancɛ la walasa ɲɛnajɛ ka se ka kɛ u ɲɛna ni ka sɛgɛsɛgɛli bonda camanba cɛci , tun bɛ i ko a bɛ sunɔgɔ .
Jamanaɲɛmɔgɔ b'a dɔn , o bɛɛ kɔ , tuma min a k'a kumakan kɔrɔta walasa a ka tɛmɛ tɛgɛrɛfɔw kan .
Fiɲɛ wulila ni ka sanji na .
Mɔgɔw , i n'a fɔ cɛ kelen , ye sanjiminɛnan bileman don u kan na , min tun dira u ma .
Tile seginna ka na kɔrɔfɔ laban na , kasɔrɔ """" Ɛntɛrinasiyonali """" ( dɔnkili ) bɛ ka pɛrɛn , yanni ntuganw bilali ka kɛ ani fununbaraninw ɲɛ caman .
A kɛtɔla ka bandari ncininw finifana , jama farala , mɔgɔw bɛɛ jɛtɔla ka Fasokanu dɔnkili da .
Kamalennin san 25 dɔ , min ma son k'a tɔgɔ fɔ , ko ale nisɔndiyara n'a ɲɛnajɛ ye , k'a kɔrɔ kɛ ale ye Pariti tɔnden don nin y'a san kelen dama ye .
Ne bɛ waso ni n bangeli ye an ka waati in na .
A ko ten Azansi Faransi - Pɛrɛsi ma .
Dugu jama jiidili teliman , min ma jateminɛ , nana ni gɛlaya ye sirabakan boli siratigɛw la .
Babili saba ba kunna , o n'a ta bɛɛ , ka bɔ ba kininfɛbolo la ka dugu cɛmancɛ sɔrɔ , o ye ko gɛlɛnba ye .
Hali ni magoɲɛnabɔliw dagayɔrɔba tɛ Bamakɔ , dugu cɛmancɛ , ba numanfɛbolo ye mara cakɛdaw sigiyɔrɔ ye .
Ba kininfɛbolo jama wajibiyalen bɛ ka ba tigɛ , wa , o ye ko gɛlɛnba ye sɔgɔma ka taa wula la .
Kabini sɔgɔma nɛgɛkanɲɛ 6 , hii bɛ kɛ Bamakɔ - Senu pankurujiginyɔrɔ sira kan .
Mɔgɔw tɔgɔlabolifɛnw , jamadonimobiliw , bolifɛn sen sabaw , takisiw , motow . . . , bɛ kegunya kɛ ka siraw bɔ u yɛrɛ ye .
O la , a ka kan cogo min , dimin - dimin bɛ ye a la .
Sotarama bolila Lamini Jire ka fɔ la ,
O ferekew ju bɛ sɔrɔ polisi dɔw ka jogojuguya fɛ , minnu , yann'u ka sirakanboli ɲɛnabɔ , bɛ wari de minɛ sira bolibagaw la .
Fahadi babili labɛnnen don ni sennamɔgɔ tɛmɛyɔrɔ ye .
Nka , o tɛmɛyɔrɔ fana bɛ minɛ motobolilaw fɛ , n'u tɛ ɲɛnabocogo si to sennamɔgɔw bolo .
Dugu cɛmancɛ lasɔrɔli ye yɛrɛɲini dan ye .
Alu Tarawore , lafasalijɛkulu tɔnden , bolo , gɛlɛya kunw bɛ ɲɛfɔ Bamakɔ sirabakanboli la , fɛnw wɛrɛw cɛla , ni polisi dɔw jogo , siraw dɔgɔya , bolifɛn sen sabaw , mototakisiw ye .
Ɲɛmɔgɔw ka kan ka ko dɔw kɛ ka sirabakanboli nɔgɔya .
Kalaban - Kura ni Dabanaani ( dugu cɛmancɛ ) furancɛ bolili ye lɛrɛ kelen ni tila de kɛ an bolo .
Aminata Goyita , fɛnkɛnɛfeerela Wonida sugufiyɛ la , b'o fɔ - fɔ ni dimin ye .
Polisi lasidan , Jakarija Jara , b'a jate ko : polisiw n'u ka magan bɛɛ sirabakanboli sariyaw labatoli kama , sira bolibaga dɔw b'a ɲini ka baara gɛlɛya u bolo .
O bɛ wolo ɲagami na , waati dɔw la , sirabakanboli la .
Sirabakanboli falenfalenni , min dabɔlen bɛ ka sirabakanboli nɔgɔya Bamakɔ , n'a ta bɛɛ , ba kininfɛbolo sigibagaw bɛ gɛlɛyaw sɔrɔ tuma bɛɛ ka numanfɛbolo lasɔrɔ ani o kelen don fan dɔ o fana fɛ baarawuli ani baarajigin na .
Babili wɛrɛ ba Joliba kan Bamakɔ , mago bɛ ka jɔ .
Inza tarawore ( baraminɛkalanden ) - Hamani Ɲangi kɔkɔrɔdonjɛkulu ye soronadon kɛ zuwɛnkalo tile 29 tɛmɛnen , kunnafonilajɛ dɔ senfɛ , a ka mɔgɔba lajɛyali kama , koɲɛ na , a fɔra min ma """" diyagoya kafoɲɔgɔnɲini Mali basikɛti federason kɔnɔ . """"
A bɛ nkalon bisigikumaw kofɔ Hamani Ɲangi juguya la , o sira kelen fɛ , k'a ka kɔkɔrɔdon wulibali kɛ Kayi woloden ye .
Nin waati gɛlɛn kɔnɔ , an bɛ ka tɛmɛ min fɛ , ni siratigɛ bɛ yen , an ka ɲi min na bi , o kɔni ye Mali basikɛti de ye .
An ye ŋanaw ye a jamakuluw siraw bɛɛ fɛ , ɲɛmɔgɔw ka bolodon fɛ , Hamani Ɲangi bɛ minnu cɛla .
Ka tɛmɛ a kan , ka kɛ Mali basikɛti federason perezidan ye , ka tɛmɛ a kan , a kɛra Farikoloɲɛnajɛw minisiri ye , a dusulakow fɛ , nin Kayi woloden in ye Mali bandari sankɔrɔta kosɛbɛ , k'a fɔlɔ Afiriki dakun na ( FIBA Afiriki ) , o kɔfɛ diɲɛ basikɛti cakɛda dakun bɛɛ sannada , FIBA Mɔni
, na .
A ka kan ni bilasirali ye , k'a kɔkɔrɔdon .
Yusufu Sidibe , Hamani Ɲangi kɔkɔrɔdonjɛkulu mɔgɔ dɔ , y'o soronadon .
A ka fɔw la , ni Hamani Ɲangi bɛ gɛlɛya la , Kayi bɛɛ de bɛ gɛlɛya la , o kelen don Mali bolo ani Afirirki bɛɛ .
K'a da a kan , a y'o fara a kan , Mali de bɛ ka jira bi , bolonkɔni jɔlen don Mali de la ani Afiriki fana de bɛ k'a ja latiɲɛnen ye nin bisigikumaw fɛ .
Bisigikumaw , k'a da a kan an bɛ sɛgɛsɛgɛli danfaralenw jaabiw makɔnɔni na , mara taw ani kiri taw .
Yeelen bɛɛ ka da nin bisigikumaw kan walasa tiɲɛ na bange .
Yusufu Sidibe y'o kɔkɔrɔdon .
Seereya caman wɛrɛw kɔfɛ Mali basikɛti federason perezidan kɔrɔ kan , lajɛ kumakɛla , Nbayi Kɔnte , ye Malidenw wele u k'u bolo don nin koɲɛ in kɔrɔ walasa ka Hamani Ɲangi ka jɛlenya da kɛnɛ kan .
Burama Kamara - O dusukunnako de don , min bɛ baroda mɔgɔw la sisan , k'a da Minisiriɲɛmɔgɔ kura , Sogɛli K . Mayiga , ka taama kan ka taa bɔ Minisiriɲɛmɔgɔ binnen , Dɔgɔtɔrɔ Bubu Sise ye .
A mɔgɔw ma Sogɛli ka nin latigɛ , ka Bubu Sise kunbɛn , faamuya ka ɲɛ .
A mɔgɔw b'a jate ko Sogɛli , ale yɛrɛ , de ye bolonkɔni jɔ , waati bɛɛ , Bubu ka marakɛcogo jugu la ani hali k'a kɛlɛ fo k'a wuli ka bɔ fanga la .
A ma se ka ɲɔgɔn kɛlɛ a koɲɛ la , olu bolo , Sogɛli mago ma jɔ abada Bubu ka ladilikanw la .
Olu kɔni b'a miiri ko kunfɛtaa dama de don .
U tigɛlen don a kan ko nin taama in tun kun ye dɔrɔn k'i ɲagarilabɔ Bubu la , n'o tɛ , foyi wɛrɛ .
Mɔgɔ tun bɛ se hali k'a lakɔlɔsi ɲɔgɔnkunbɛn jaw kan ko Sogɛli tun bɛ k'i jija ka bɔ mɔgɔbonyala fɛ ani ka kɛ sanga la , a mɔgɔ dɔ y'o ɲɛfɔ .
Nka a baroda la , u bɛɛ bɛ miiri ko Minisriɲɛmɔgɔ ka kan ka nin tulonw jɔ walasa k'i kɛ baara kan teliya la , bawo , waati caman ma to a bolo tuguni .
Ibarahuma Njayi - Fɛnw ko don janko i ko sogo , tulu , sukaro , nɔnɔ , malo .
Kabini waati la , an bɛ ka dɔ farali teliman ye magoɲɛfɛn fɔlɔ dɔw sɔngɔ kan Mali sugufiyɛ kan .
K'o kɛ , gɔfɛrɛnaman ka maganw bɛɛ kɔ ka magoɲɛdumunifɛn fɔlɔw sɔngɔ basigi ani k'u sigi ka ɲɛ walasa Maliden sannikɛlaw ka fɛnw sɔrɔ , minnu bɛ dun ka caya , sɔngɔ la , mɔgɔw bɛ se minnu kɔrɔ , n'i dɛmɛkɛwaari dali ye kan .
Nk'o n'a ta bɛɛ jagokɛla sariyasɔsɔla dɔw b'u yɛrɛ bila ka dɔ fara u ka sɔngɔ kan .
K'a ɲɛsin o cogoya o ma , kumaleselisɛbɛn dɔ kɔnɔ , min labɔra dɔgɔkun tɛmɛnen kɔnɔ , gɔfɛrɛnaman b'a gɛlɛya ka jama hakililatigɛ , ka tɛmɛ DEZESESE fɛ , k'ale bɛ ka baara bilabali kɛ a ka sannikɛse makaranni kama .
O cogo de la , fɛn dɔw , minnu bɛ dun ka caya , sɔngɔw sigira k'u danw fɔ , a y'o kunnafoni di .
A kumalaselisɛbɛn ka fɔ la , o sɔngɔ jiralenw k'u danw sigi , minnu bɛ waleya jamana dugukolo fan bɛɛ fɛ , bonyali ye wajibiya ye bɛɛ ma .
O sɔngɔw waleyali kɔlɔsili kama , DEZESESE ka kumalaselisɛbɛn bɛ sannikɛlaw ladɔnniya k'a ka baarakɛkulu kɔlɔsilikɛlaw bɛ kɛnɛ kan , yaasa k'u lakana ka sin damatɛmɛw ma , minnu sirilen don jago yuruguyurugu walew la .
Gɔfɛrɛnaman ka o magan , min bɔra sɔngɔw kannabilali taabolo sigilen kɔnɔ sariyasɛbɛnw fɛ , minnu bɛ jago ɲɛnabɔ Mali jamana kɔnɔ , ka kan ka fɔ ka bɛn sen ma , a y'o ɲɛfɔ .
Yann'a ka sannikɛlaw wele k'a sariyasɔsɔlaw bɛɛ kofɔ Jago , Magoɲɛfɛnsɔrɔ ani Ɲɔgɔnfadenya Ɲɛmɔgɔyasoba ka baaradaw ye .
A . ƐMU . Ture - Perezidan Emaniyɛli Makoron ye bagabagali kɛ k'a bɛna bɔ Mali la n'a ka kɛlɛdenkuluw ye .
Fo k'a bɔ a la ko kanseereda ka girin k'a waleya .
O de bɛ lakodɔn ntɛnɛndon tɛmɛnen kumaɲɔgɔnya la Kolonɛli Asimi Goyita ni Faransi ciden kɛrɛnkɛrɛnnenw cɛ .
Makoronadi daɲɛ ( walima waati dɔ la makoronneri wali makoroneri ) ye politiki daɲɛkura ye , min bɛ fɔ ka politikimɔgɔ ani Faransi Jamana perezidan Emaniyɛli Makoron ka kumalabɛnnenw sugu caman mankutu , kɛrɛnkɛrɛnnenya la , kumasen ncininw da sera minnu ma forobakumafɔw senfɛ .
Mali cɛmancɛlafanga perezidan Kolonɛli Asimi Goyita filɛ ka makoronadi
dɔw lasɔrɔ .
O cogo de la , mɛkalo tile 24 laban fangalako kɔfɛ Mali la , Faransi perezidan , Emaniyhɛli Makoron tun seginna a ka laɲini kan ka Barikani sɔrɔdasiw sama ka bɔ jamana kɔnɔ .
Kumaɲɔgɔnya dɔ kɔnɔ Zurunali di dimansi ( ZIDEDE ) la , Faransi perezidan tun y'a sɛmɛntiya ko Faransi bɛna a ka kɛlɛdenkuluw sama ka bɔ ni Mali tara silamɛya kanagɛlɛya """" sira kan , """" fangadafiri filanan kɔfɛ jamana kɔnɔ , kalo kɔnɔntɔn kɔnɔ .
Faransi , ni cɛ 5 . 100 hakɛ ye Barikani kɔnɔ , bɛ ka Mali kɔkɔrɔdon , min ɲɛsinnen don kabini san 2012 jihadikɛ gunni ma jamana kɛɲɛka fɛ ani min ye jamana firi lakanako gɛlɛya kɔnɔ , yann'a ka walankata jamana cɛmancɛ la .
Ani Makoron , i n'a fɔ IE , ye """" fangadafiri , sɔn tɛ se ka kɛ min ma """" kofɔ , perezidan Ba Ndawo ani minisiriɲɛgɔ Mukutari Wani minɛni kɔfɛ .
Sɔn tɛ se ka kɛ min ma ?
An ka tɛmɛ !
Fo k'a bɔ a la ko ntɛnɛndon tɛmɛnen , i n'a fɔ Mali cɛkunba kura ka jamanabaara """" tiwiti """" fɔlɔ b'a sɛmɛntiya cogo min , Emaniyɛli Makoron ye cidenkulu wuli ka na Asimi Goyita filɛ .
Ntɛnɛndon , n ye Makoron ka ciden kɛrɛnkɛrɛnnen dɔw , Faranki Parisi ani Amirali Zan Filipi Rolan , bisimila .
An ye kumafalen kɛ cɛsirikow kan , minnu sirilen don kɛlɛ la ka sin jatigɛwale ma ani Sahɛli basigi ,
mɔgɔ b'o kalan Kuluba masaso waatilaluwanse ka tiwiti kɔnɔ .
Mɔgɔ bɛ se k'i yɛrɛ ɲininka , o la , ni makoronadiw bɛ se ka kɛ tulonninw ye walasa ka bagabaga kɛ .
N'o tɛ , cogo di Elize masaso luwanse bɛ se ka ciden kɛrɛnkɛrɛnnenw bila teliya la tan , ka na mɔgɔ fanfɛ , min ye ko kɛ , a tɛ kalo kelen bɔ ,
sɔn tɛ se ka kɛ min ma .
Makoron y'a masurunnamɔgɔw bila k'a fɔ Asima Goyita ye k'ale diminnen don wa ?
Misali la , walasa , laala , k'a hakilijigin kumasenw na , i n'a fɔ nin ɲɔgɔnnaw .
"""" Mali perezidan Ba Ndawo ye , min tun gologɛlɛyalen don danbɔli la fanga ani jihadikɛlaw cɛ , n tun y'a fɔ ,
"""" Simalamɛya kanagɛlɛn Mali la n'anw ka sɔrɔdasiw ye yen ?
Abada , o tɛ kɛ diɲɛ na """" bi , o laɲiniko bɛ Mali la .
N'a taara o sira kan , n na n sama ka bɔ . """"
Faransi jamanaɲɛmɔgɔ tun y'a sɛmɛntiya k'a ye """" ci latɛmɛ """" Afiriki tilebinyanfan ɲɛmɔgɔw ye , k'ale """" tɛna to jamana kɛrɛ la , demokarasi halalaya ani cɛmancɛlafanga tɛ yɔrɔ min na bilen . """"
A bɛ hakilijigin kɛ k'a y'a fɔ kabini san saba """" Lakana Lajɛ caman kɔnɔ , ko an ka kan ka miiri bɔli la . """"
Munna Makoron , min tun t'a fɛ ka to jamana kɔnɔ , min balilen don demokarasi halalaya la ,
b'i sennateliya nin cogo la , ka nin ɲɔgɔnna ciden jɔyɔrɔtigibaw , i n'a fɔ , Faranki Parisi ani Amirali zan Filipi Rolan bila ka na yen ?
Pari bɛ ka siran mun de ɲɛ ?
A ka taali la walima a ka bagabagali la ka bɔ jamana na , a sirilen don min na , cogo la , min tɛ se ka bila .
A bɛ kɛ mɔgɔ ɲɛkɔrɔ , i ko Pari bɛ fɛ ka danni kɛ fo ka se tan ma , yann'a b'a walisiw cɛ .
W'a k'a to danni na , Makoron ɲɛ b'a la k'an bɛ ka gɛrɛ 8 walima 9 na .
Kasɔrɔ Asimi Goyita tolen don halibi mankun ani basigi la .
ani ɲinɛ kana kɛ k'a bila kun na ko mɔgɔ si kelen tɛ dugukolo kɔ kan ɲɛ tɛ min kɔ , hali a mana kɛ . . . teri walima jɛɲɔgɔn bɛɛ la ɲuman ye !
Birino D SEGEBEJI - Ka kalanfɛɛrɛ dɛmɛnigafe labɛn , ɲɛsigili ani kɛlɛ kalan , k'a ɲɛsin waati yɛlɛma ma , tile 10 kalanbulon laɲini filɛ , min bɛ ka kɛ Segu .
Mɔgɔ bi saba hakɛ , minnu bɔra Segu Kalanɲɛmɔgɔyaso , Jamana Kalan baaradaba cɛmancɛcakɛdaw ani cakɛda cɛmabɔlenw , Sannakalanyɔrɔ ani Dɔnniɲininiw la , sen bɛ nin kalanbulon na , min kɔkɔrɔdonnen don Inɛsiko fɛ .
Yiriwali kuntaala jan laɲini hakilila kɔnɔ , Mali Jamana gɔfɛrɛnaman ye Porodɛki sɛrɛ filanan ta , min kolo bɛ tugu kalan ɲuman sɔrɔli taaɲɛ dafɛ ani bɛɛ sen bɛ min na , bɛɛ ye .
Jamana Kalanko minisiriso , ni Inɛsiko ka dɛmɛ , ye baaraboloda belebele dabɔ kalan kɔnɔko falenni , kalanfɛɛrɛminɛnw dilanni ani a baarakɛbagaw degelikalan kama , k'a siri ɲɛsigili ani kɛlɛ kalan na , k'a ɲɛsin waati yɛlɛmaw ma .
Kalansenbolow suganli kɔfɛ , nin kalanbulon b'a ɲini ka kɛ kɛnɛ yɛrɛ - yɛrɛ ye kalanfɛɛrɛ dɛmɛnigafe dilanni kama , yaasa ka kɛcogoya ɲumanw faamu ani k'u waleya , walasa ka degebagaw kɛ lasigidenw ye kɛlɛ la ka sin waati yɛlɛma ma .
Nin tile 10 kalanbulon bɛ bila baarabolodali hukumu kɔnɔ ka kalan taabolo kologɛlɛyali yakubaya , i ko ɲɛsikili ani kɛlɛ kɛcogoya wɛrɛ , ka sin waati yɛlɛmaw ma .
Nin baarabolodali lahawuta laɲini bakuruba ye , ka tɛmɛ kalasen bolodalenw fɛ lakɔlisow la , ka lamini sigi , min kɔnɔ denmisɛnw na se ka ko dege walasa ka jogow ta , minnu ka fisa ɲɛsigili ani kɛlɛ ma , ka sin waati yɛlɛma an'a kɔlɔlɔ ma .
A ka baaradayɛlɛ kɔrɔfɔ kɔnɔ , Jamana kalan minisiriso sekeretɛri zenerali tɔgɔlamɔgɔ ye wele kɔni bila mɔgɔw ma , minnu tun b'a kɛnɛ kan , ka wulikajɔ kɛ ka nin dilanni baara kɛ ka ɲɛ .
O dɛmɛnigafe ka kan ka kɛ fɛn ye , min labaara ka di an'a laɲiniw bɛna kɛ ka kɛlɛ daminɛ ani k'a kɛ taabolo cogoya la , ka sin nɔkunw ma , minnu sirilen don waati yɛlɛmaw na , ka tɛmɛ kalan fɛ kalansow kɔnɔ .
Madamu Diko Umu Diko Inɛsiko ka jatew ani banakɔlaw dɔnniw kalansen bolodalenw baara bɛ min bolo , y'a fanga digi Inɛsiko ka bilasirali kan Mali gɔfɛrɛnaman kɛrɛfɛ a ka kɛlɛ waleyaw la ka sin waati yɛlɛma ma , min bɛ diɲɛ bɛɛ bagabaga .
Alibɛri Kalanbiri - Kunnafonilasigiden min bɛ Segu . A labɛnnen zuwɛnkalo tile 24 ka se 27 la , Denmisɛnw ani farikoloɲɛnajɛ taaɲɛ tɔn ( APEZIYƐSI ) fɛ , jamanaw cɛ ɲɔgɔnyeba farikoloɲɛnajɛ kan , tako 5nan , bilalen farikoloɲɛnajɛ ,
yiriwali , bɛn ani jɛkasigi ɲuman ko kolomayɔrɔw masalakun kɔnɔ .
ani n'a ye federasonw ani tɔn danfaralenw fara ɲɔgɔn kan , y'a ka lahiduw bɛɛ bɔ u sira fɛ .
A bilalen Cɛmancɛlafanga Perezidan , Jamanakuntigi , Kolonɛli Asimi Goyita ka ɲɛmɔgɔya kɔnɔ ani k'a denfaya di Denmisɛnw ani farikoloɲɛnajɛw minisiri , jamanadenyakalan ani fasodenya jɔli bɛ min bolo , Mosa Agi Atahɛri ma , Jamanaw cɛ Ɲɔgɔnyeba farikoloɲɛnajɛ kan , tako 5nan , min kɛra k'a ta
zuwɛnkalo tile 24 ka se 27 ma san 2021 , ye jamana farikoloɲɛnajɛw federasonw ani tɔnw
kulɔbuw , santiriw ani dozow caman fara ɲɔgɔn kan ,
Bamakɔ , farikoloɲɛnajɛ ko kolomayɔrɔw masalakun dafɛ .
Ɲinan , o ɲɔgɔnyeba taamasiyɛnna waleyaw caman fɛ , i n'a fɔ
basikɛti 3 X 3 ɲɔgɔnkunbɛnw , Marakaɲa , ntolatan sankɔrɔtalen dɔ , kɛlɛladege sekow , farikoloɲɛnajɛw federasonw ani tɔnw ka fɛnjiraliw , yaala ka ga kɔnɔna labɛnnenw lajɛ , kumalasigibaw masalakun danfaralenw kan , degelikalanw , kɛlɛladege sekow su , bɛn kalamɔɲɔ tali
Kulukɔrɔ marabolo kɔnɔ , ɲɔgɔnbɛn ni Ɲamana denmisɛn wulilenw ye ka bɔ u sigiyɔrɔw la .
A daminɛnen ni farikoloɲɛnajɛw federasonw ani tɔnw ka kululataama ye , ɲɔgɔnyeba in dayɛlɛliɲɛnajɛ , jumadon zuwɛnkalo tile 24 , Salamatu Mayiga farikoloɲɛnajɛw masaso la , kɔrɔcɛli kɛra , ka bɛn u kelenkelenna ta ma , ni Komini 4nan mɛri ani jamanaw cɛ ɲɔgɔnyeba
farikoloɲɛnajɛ kan ( FISI ) , kolatilennamuso , Mmu Si Aminata Maku Tarawore ka dantigɛliw ye .
Mmu Si bolo , farikoloɲɛnajɛ tolen bɛ minɛnkɔrɔtalan ye , jɔda bɛ min na , mɔgɔ bɛ degeli kɛ min kosɔn don n'a dugujɛ , dakun bɛɛ la , laada ta ani diinɛ ta .
Ko nin ɲɔgɔnyeba laɲini ye ka hakilijakabɔ , kolaɲagaliw , ani kumafalenw kɛnɛ sigi nɔgɔyadaw kan , minnu bɛ di farikoloɲɛnajɛ fɛ , Mali sɔrɔko ani hadamadenya jiidili taabolo la .
A ka fɔ la , FISI ye jamanaw cɛ ɲɔgɔnsɔrɔyɔrɔ ye Mali la , min bɛ bila APEZEYƐSI ka waleyaw fɛɛrɛkow baarabolodali kɔnɔ , min cɛsiriko ye ka kalan ɲuman sɔrɔli nɔgɔya , ka na ni furakɛli ɲumanw ye ani ka bɛn nkuntaala jan fisaya , yaasa ka saratiw la ɲumanw sigi Diɲɛtɔnba ka Yiriwali Kuntaala Jan
Laɲiniw ( ODEDE ) sɔrɔli kama .
FISI kolatilennamuso ka kɔrɔfɔ , min ye dusukun kamikami , kɔfɛ , jama garijigɛ donna kɛlɛladege seko dɔw kɛcogoyaw jirali la , ɲɔgɔnyeba jɛɲɔgɔn danfaralenw i n'a fɔ OYƐMƐSI , INƐSIKO , INISWƐFU adw . ka dantigɛliw dara minnu kan .
FISI ka nin tako 5nan daminɛkan """" karawu """" dira Denmisɛnw ani farikoloɲɛnajɛw minisiri , jamanadenyakalan ani fasodenya jɔli bɛ min bolo , Mosa Agi Atahɛri fɛ
O min bɛn'a fɔ ko nin ɲɔgɔnyeba ye hakilila cɛɲi ye nin waati siratigɛ la , an ka jamana bɛ min kɔnɔ , bawo a bɛ se bɛn hakilila ma farikoloɲɛnajɛ fɛ , a kɛtɔla ka koɲɛnabɔcogow kɛnɛmanw ani ko lakurayalanw kiimɛ , k'a dajira a waleyabagaw la , yaasa ka
farikoloɲɛnajɛ kɛ bɛn lataamaminɛn yɛrɛyɛrɛ ye , min ɲininen don kosɛbɛ Mali denw bɛɛ fɛ .
O de kosɔn , a ye ɲɔgɔnyeba latigɛbagaw fo , janko Mmu Si Aminata Maku Tarawore .
Minisiri Agi Atahɛri ka fɔ la , nin tako in bɛna yecogoya di farikoloɲɛnajɛ wulikajɔ kɛbagaw ma , janko farikoloɲɛnajɛw federasonw ani tɔnw .
Ko kɛ k'a da a kan a bɛna dɛmɛ don farikoloɲɛnajɛ jogoɲumanw taaɲɛ la an'a bɛn'a jira danaya bɛ se ka da denmisɛnw kan an'u ka ko lakurayaliw farikoloɲɛnajɛ siratigɛ la .
A ɲɔgɔnkunbɛnw danfaralenw senfɛ , basikɛti 3 s 3 kunbɛnw la , minnu finaliw tanna Lafiyabugu Sabatɛrɛn na , musow ta fan na , Bamakɔ bilenmanw sera Komoni 4nan tɔn na ni jaabi sɔrɔlen 13 - 6 ye .
Cɛw ta fan na , Bamakɔ Ɛsitadi maliyɛn y'i cooko 8 - 7 Falajɛ tɔn ɲɛkɔrɔ .
Ntolatan sankɔrɔtalen , min ye APEZIYƐSI ani Minisima Cɛkiw ka sɔrɔdasikuluw bila ɲɔgɔn na , o ye sɔrɔdasiw ka sebaaga ye APEZIYƐSI kan ( 5 - 2 ) .
K'a jate ko , nin jamanaw cɛ ɲɔgɔnyeba farikoloɲɛnajɛ kan , tako 5nan in ye farikoloɲɛnajɛ mɔgɔba caman fara ɲɔgɔn kan , jamana taw ani diɲɛ taw , farikoloɲɛnajɛkɛla kɔrɔw , kumalasigila faamuyalenw bɛ minnu na , dɔwɛrɛw cɛla .
Safiyatu Kulibali fɛ - Fɔkabɛn ciw cɛla , minnu kɛra kalo laban ninnu na , Konowari perezidan ni mɔgɔ cɛ , min kɔnna a ɲɛ , kelen tora makun kɔnɔ .
Mali minisiriɲɛmɔgɔ kɔrɔ ta , ale ni cɛ min bɛ Afiriki tɔgɔ la Ɛri Faransi la .
Konowari perezidansigikalata laban senfɛ , ɔkutɔburukalo tile 31 san 2020 , min ye Alasani Watara sigilen ye kokura , saratiwaati tako sabanan kama , min sɔsɔra fanga sinamatɔnw fɛ , Sumeyulu Bubeyi Mayiga tun bɛ Saheli ni Sahara Jamanaw jamajɛkulu filɛlikɛcidenkulu ɲɛmɔgɔya la .
Kalafili kɔfɛ , Mali minisiriɲɛmɔgɔ kɔrɔ bisimilala Konowari perezidan fɛ , Abijan .
Kunnafoniw ka fɔ la , cɛ fila ninnu ye jamana bɛnɲini , min ka kan ka kɛ ka ɲɛ , kuma fɔ , sisan min ADO tun sigira kokura , ani o tuma k'a to Loran Bagibo ka seginni ka kɛ , o min hakililaw ka kan ka ɲini k'u dɔn .
Pari ni Birikisɛli cɛ . A kumafalen senfɛ , hakilila bangera , min ka fɔ la Sumeyulu Bubeyi Mayiga tun bɛna se ka bila o baara la .
Ka kɔn o ɲɛ , ADO tun kumana ni Maki Sali ani Mahamadu Isufu ye , ani mɔgɔ wɛrɛw .
N'a ma kɛ ko gɔfɛrɛnaman kuntigi kɔrɔ ni Bagibo ( a ni min tun sen bɛ Ɛntɛrinasiyonali sosiyalisiti ɲɔgɔnsɔrɔyɔrɔ kelenw la ) bolo tɛ ɲɔgɔn bolo tuguni kabini san tan hakɛ .
O tuma de la , Geyi Delebereli tɔgɔ fɔra tulow kɔrɔ , janko Hamɛdi Bagayoko fɛ , Konowari minisiriɲɛmɔgɔ kɔrɔ , min fatura marisikalo tile 10 .
Kɔkankow ɲɛmɔgɔ kɔrɔ , Ɛri Faransi ka Afiriki - diɲɛ kɔrɔnseleke cɛmancɛyanfan ɲɛmɔgoyaso la , ye gundolaciw caman kɛ bangu kan .
Nafa fila b'a la .
Bubeyi terikɛ kɔrɔ .
A ka surun fana Bagibo la , a tun bɛ taa bɔ o min ye tuma min na o tun bɛ bolo la Lahayi , ani kɔfɛ Birikisɛli , yɔrɔ min na perezidan kɔrɔ tun sigira saratilakannabila la .
Nowanburukalo tile 9 , Delebereli taara Birikisɛli .
A ye Bagibo tulo lasɔmi se la ka fɔkabɛn dɔ kɛ , ale ni Maliden ɲɛmɔgɔ .
Perezidan kɔrɔ ka jaabi ,
Gɛlɛya si t'a la , a tun labɛnnen don k'u bisimila .
"""" Mama Wudi """" ye jaabi di , ko tajurusaraw ŋaniya si tun t'ale kɔnɔ . Nowanburukalo tile 11 , Delebereli nana jamanakuntigi kɔrɔ filɛ tuguni , nin sen , a ni Sumeyulu Bubeyi Mayiga bɛ ɲɔgɔn fɛ
Cɛmamɔgɔ fila y'a ɲɛfɔ Bagibo ye ko Alasani Watara tun labɛnnen don k'a lana jamana bɛnɲini kama .
Mama Wudi y'u jaabi ko ŋaniya si t'ale kɔnɔ ka tajujrusaraw kɛ ani k'ale ni perezidan tun bɛ hakilila kelen kan .
Kumaɲɔgɔnya labanw . Nin ɲɔgɔnye fɔlɔ kɔfɛ , Sumeyulu Bubeyi Mayiga y'a kɔmasegin kɛ Alasani Watara ye , min ye dusu don a la , a ka tɛmɛ a ka gundolafɔkabɛn fɛ .
Kalo minnu dara o kan , Geyi Delebereli taara Birikisɛli siɲɛ fila walasa ka kuma ni Bagibo ye .
Marisikalo tile 31 , jamanakuntigi kɔrɔ labilalen pewu Diɲɛ Kiribulon ( SEPEYI ) fɛ .
Zuwɛnkalo tile 9 , Delebereli seginna siɲɛ laban na Bagibo fɛ , nin sen , a ni Sumeyulu Bubeyi Mayiga bɛ ɲɔgɔn fɛ
Kuma gɛlɛmanyɔrɔw la , ɲɔgɔnsɔsɔw kɛra minnu kan tile damadɔ tuguni ka kɔn ɲɛmɔgɔ kɔrɔ seginni ɲɛ Abijan , zuwɛnkalo tile 17 ,
a ka warimaraso warimarayɔrɔ dagerenni wulili , a kɔlɔsilibaka kɔrɔ , Kolonɛli Nɔribɛri Kuwasi Duwa seginni a ma , a ka masurunnalakanabaga mɔgɔ tan tali ani waatilasiso , yann'a bɛna sigi soɲumanba min kɔnɔ Kokodi baaraw ka ban , tun b'olu la .
Zeni Afiriki fɛ - Kululantolatanw dakun kɔfɛ , Jamana cɛw ka ŋanaɲini ntolatan dakun filanan ani laban bɛna daminɛ zuwɛnkalo tile 24 nata ni sebaga naani ka ɲɔgɔnkunbɛnw tile fɔlɔ ye .
O tɔnnaaniŋanaɲini ncinin laban na , ntolatantɔn min ka kuruw faralen ɲɔgɔn kan mana caya bɛɛ ta ye , o bɛna ta ka kɛ Mali ŋana ye .
Mali ŋana kura bɛna dɔn zuluyekalo tile 14 , Karedasi tile 6nan ani laban fɔfɛ .
Karedasi min bɛna tan ntolatantɔn 4 fɛ , minnu bɛna ɲɔgɔn kunbɛn taali ani seginni na , ntolatan 6 mumɛ na .
Ŋanaya tɔgɔtigiya b'ale min bolo , Bamakɔ Ɛsitadi maliyɛn bɛna baara sɔrɔ AYƐSI Ereyali ( kulu A 2nan ) , Joliba ASE ani Ɲarela Ɔnzi Kereyatɛri ɲɛkɔrɔ , minnu tilala , k'a bɛn u kelenkelenna ma , kulu B 1ɔlɔ ani 2nan jɔyɔrɔ la , walasa k'u ka karedasi seebagaya sɛbɛnfuranin don ba la .
O kɔrɔ ye ko nin ŋanaɲini dakun laban in bɛna tan k'a jija tɔn 4 bɛɛ la ɲuman fɛ kuluntolatan dakun na .
Karedasi tile fɔlɔ senfɛ , bonya bɛna da tɔn kɔrɔ , ŋanaya tɔgɔtigiya bɛ min bolo , Ɛsitadi maliyɛn ,
ka bara dayɛlɛn ka ɲɛsin kulu B 2nan ma , Ɲarela Ɔnzi Kereyatɛri .
O kɔfɛ , mɔgɔw bɛna ɲɔgɔnsɔrɔ ye Joliba ani AYƐSI Ereyali cɛ .
Ni nin tɔn naani bɛna kɛlɛ jugu wuli ɲɔgɔn na ŋanaya tɔgɔtigiya nɔfɛ , 4 wɛrɛw bɛna bila ka wulikajɔ kɛ walasa u ka se k'u yɛrɛ sɔrɔ jamana ntolatantɔn tɔgɔtigiw cɛla .
Olu ye IYƐSI Buguni , KASI ( Seware ) , Kulukɔrɔ AYƐSI Ɲanan ani Gawo Soni ASE .
U kɛlen ka tila , ka bɛn u kelenkelenna ma , u ka kulu jɔyɔrɔ labanw fila ma , minnu bɛ na ni lajiginni , nin tɔn naani de lajiginna ka na tigɛda filanan na .
K'a kɛ i ko bɛɛ n'a haminankow .
Alasani SISUMA .
Kululantolatanw kulusigi labanw
Kulu A . 1 - Ɛsitadi maliyɛn :
Kuru 35 , ntolatan kɛlen ( nk ) 18 , sebaaya ( s ) 9 , filaninbin ( f ) 8 , gosili ( g ) 1 , celu donnen ( cd ) 28 , celu talen ( ct ) 12 , + 16 . 2 - AYƐSI Ereyali :
K 32 , nk 18 , s 9 , f 5 , g 4 , cd 27 , ct 12 + 15 . 3 - Dugu wolonwula :
K 26 , nk 18 , s 6 , f 8 , g 4 , cd 21 , ct 16 , + 5 . 4 - ƐLISEBEYA :
K 25 , nk 18 , s 6 , f 7 , g 5 , cd 29 , ct 21 , + 8 . 5 - IYƐSISE Kita :
K 25 , nk 18 , s 6 , f 7 , g 5 , cd 16 , ct 15 , + 1 . 6 - Duwaniw :
K 24 , nk 18 , s 6 , f 6 , g 6 , cd 16 , ct 19 , - 3 . 7 - ASƆMU :
K 23 , nk 18 , s 6 , f 5 , g 7 , cd 19 , ct 23 , - 4 . 8 - AYƐSI Polisi :
K 20 , nk 18 , s 4 , f 8 , g 6 , cd 19 , ct 23 , - 4 . 9 - IYƐSI Buguni :
K 19 , nk 18 , s 5 , f 4 g 9 , cd 14 , ct 27 , - 13 . 10 - KASI :
K 8 , nk 18 , s 0 , f 8 , g 10 , cd 14 , ct 34 , * 20 .
Kulu B / 1 - Joliba :
K 37 , nk 18 , s 10 , f 7 , g 1 , cd 29 , ct 7 , + 22 . 2 - Ɔnzi Kereyatɛri :
K 33 , nk 18 , s 10 , f 3 , g 5 cd 32 , ct 13 , + 19 . 3 - ASIKO :
K 32 , nk 18 , s 9 , f 5 , g 4 , cd 18 , ct 9 . + 9 4 - Yeelen :
K 31 , nk 18 , s 9 , f 4 , g 5 , cd 25 , ct 17 , + 10 . 5 - Bakarijan :
K26 , nk18 , s7 , f5 , g6 cd14 , ct11 , + 0 . 6 - Bilaki Ɛsitari :
K 22 , nk 18 , s 5 , f 7 , g 6 , cd 20 , ct 21 , - 1 . 7 - SEWOBE :
K 22 , nk 18 , s 6 , f 4 , g 8 , cd1 9 , ct 20 , - 1 . 8 - Isifasi :
K 17 , nk 18 , s 4 , f 5 , g 9 , cd 13 , ct 25 , - 12 . 9 - Ɲanan :
K 13 , nk 18 , s 2 , f 7 , g 9 , cd 11 , ct 29 , - 18 . 10 - Soni ASE :
K 11 , nk 18 , s 2 , f 5 , g 11 , cd 10 , ct 37 , - 27 . KARADASI BAARABOLODA :
Alamisa , zuwɛn tile 24 , Tile fɔlɔ : Ɛsitadi maliyɛn - Ɔnzi Kereyatɛri , ( nɛgɛkanɲɛ tan ni wɔɔrɔ tɛmɛnen ni miniti bi saba ye ) n16 , tm30 ; joliba - AYƐSI Ereyali , n18 , tm30 ye .
Tarata , zuwɛn tile 30 , Tile filanan : Ɔnzi Kereyatɛri - Joliba , n16 , tm30 ye ; AYƐSI Ereyali - Ɛsitadi
maliyɛn , n18 , tm30 ye .
Sibiri , zuluye tile 3 , Tila sabanan : Joliba - Ɛsitadi maliyɛn n16 , tm30 ye ; Ɔnzi kereyatɛri - AYƐSIb Ereyali , n18 , tm30 ye .
Tile naaninan : Tarata zuluye tile 6 : AYƐSI Ereyali - Joliba , n16 , tm30 ye ;
Ɔnzi Kereyatɛri - Ɛsitadi maliyɛn , n18 , tm30 ye . Sibiri , zuluye tile 10 :
Tile duurunan : Ɛsitadi maliyɛ - AYƐSI Ereyali , n16 , tm30 ye ; Joliba - Ɔnzi Kereyatɛri , n18 , tm30 ye . Tarata zuluye tile14 : Tile wɔɔrɔnan : Ɛsitadi maliyɛn - Joliba n16 , tm30 ye ; AYƐSI Ereyali - Ɔnzi kereyatɛri , n18 , tm30 ye .
Maloya firila muso kan , min tun y'i kale tilennenya la a cɛ ye fo ka taa se a ka don labanw ma . Nɛgɛjuruwelekan dɔ su dugutila fɛ tun y'a ka furu dagakolonci .
Yɔrɔnin kelen , ni ni kɛnɛya n'a dafalen wulikajɔ dɔ ye , Sanba tun wulila , k'i pan ka bɔ a ka dilan magaman kan ni ka girin ka taa dukɛnɛ na .
Sufɛ , a dɛsɛlenba sɛgɛn bolo , a tun bɛ sunɔgɔ tannifilafili la , min tun bɛ tigɛ - tigɛ ni lakununniw ye a furumuso ŋunankanw an'a kasikanw fɛ .
Kaja musomisɛnnin ka kɔnɔgan na , dabaliban kutu ɲɛ kelen tun b'i fara o kan .
Cogo di Sidi mɔgɔ kuntan in sɔnna ka telefɔni ci su dugutila in na kasɔrɔ ale sɛɛnɛnen bɛ a cɛ kɛrɛfɛ , o min nana ka bɔ jamana kɛɲɛka fɛ ? Fo bɔnɛ tun ka kɛ ka damandingɛ dogolen dɔw sen hadamadenya kɔnɔ .
Diɲɛ tun bɛ jogojugu dɔw , nege cɛjugu dɔw bange .
Yɛrɛyɛrɛ misɛnnin dɔ tun tɛmɛna musonin farikolo bɛɛ fɛ , waati min na a ka bolokɔnɔtelefɔni tun bɛ ka kasi . K'o bɛɛ bɔ yen , telefoninakumafalen den kelen tun ma tɛmɛ furumuso in kan .
A tun ye ɲankata da kunkolosɛmɛ kan , walasa ka labɛncogo dɔ sɔrɔ , min tun bɛ bɛn .
Ka fɛn dɔ dilan , ka nkalon tigɛ walasa ka kafurusira kisi , ka danaya to a nɔ na , o tun tɛ , a ɲɛ na , a dama kojugu ye .
Kamanagan su . Foyi tun tɛ Kaja bolo ka ɲɛsin ko sudabali ma .
A bɛ mun ɲɛ k'i ka waati ani galabu latiɲɛ ka daɲɛw ɲini minnu bɛ na ni bɛn ye .
Fɛn min tɛ delinanko ye ale fɛ , su dugutila seli janw , a laban tun b'a jate k'olu minnu tɛ bɔli kɛ ka jigi fa kokura ko kabako ka kɛ .
Lɛrɛw tun bɛ tɛmɛ - tɛmɛ ka taa a fɛ , kamanagan tun bɛ bonya ka taa a fɛ .
An'a ŋaniya , ka boli ka bɔ a ka furuso la , tun bɛ fanga sɔrɔ kosɛbɛ .
Ko jugu de tun y'o ye , min ka kan ka tɛmɛ ni k'i jɔ a cɛ ɲɛ kɛnɛ kan , min tilalen don a la kaban .
A tun bɛna labɔ maloya fɛ musokulu lakaletaɲininaw cɛla , a ka jogofuguya bɛna diya minnu ye .
Kaja tun bɛ k'a ka kabako kokɛta jɔ da kelennabila dafalen kɔnɔ ani a ka bon dibi jugu la .
A cɛ tun tɛ kɛ yen waati jan minnu kɔnɔ , fo a tun ka diya dɔ sɔrɔ gundo la .
Wa muso yecogo ɲuman jukɔrɔ , diɲɛnatigɛ ye min ladiya , laafulenya tun ka bon jogojuguya la .
A kɛlen ka mɛɛn k'i sigi a kelen na , a n'a ka cɛmanin , so ncinin kɔnɔ , min bilala a ka bolo kan , a tun tɛ se k'a yɛrɛ minɛ nege la ka cɛ sɔrɔ a kɛrɛfɛ .
Ka wuli sɔgɔmada fɛ tun ye kunnasiriko yɛrɛ - yɛrɛ ye , n'a y'i miiri k'a ka kan ka tile bɛɛ kɛ so .
A cɛ tun tɛ na ni siɲɛ fila walima saba tɛ san kɔnɔ .
Dimin kuru tun maralen don Kaja kɔnɔ , ni k'a ninaban .
Wari ka kabakokɛ . Danfɛn tigɛko cɛɲi , min yecogo ɲuman tun bɛ hakili lataa npogotiginin na ka tɛmɛ musomisɛnnin kan , o miiri tun bɛ taa jɛɲɔgɔnyaɲiniw na , minnu tɛ furu kɔnɔ .
Wari , min tun bɛ sɔrɔ kamalentigɛw la , tun bɛ se ka na ni kabakoyaw ye .
Kɔrisaziw , zipuw , simisininw ani ɔrɔbu cɛɲumanbaw tun bɛ na dɔ fara a donfiniw kan , minnu tun ka ca kaban .
Joona joona , nɛnw tun bɛ ka labila .
Tɛmɛsennajɛɲɔgɔnw hakɛ tun bɛ caya teliya la , i ko a ka finidontaw ta ɲɔgɔnna .
O min tun bɛ ye yecogo juguba la kin kɔnɔ .
San fila nana tɛmɛ , fɛn bɛɛ tun bɛ ka sɔmiw bange cɛ la , min bɛ yɔrɔ jan na , n'a masurunnamɔgɔw tun b'a ladɔnniya Kaja falenni na pewu . Fɛn bɛɛ tun bɛ na ni bisigi ye tɛrɛntɛni na ka ta yɛrɛkunfeere la .
A ɲɛna sisilen n'a miiribagatɔ , Sanba tun bɛ k'i basigi .
K'a tugu ɲɔgɔn na , a tun b'a ɲɛ fili - fili donjatesɛbɛn kan , ni kegunya ye .
Sisan , an ni seli ncinin tɔ tun ye panko kelen ani ɲɛwaawaa ye . Ko ɲɛmisɛnw , minnu tun lasera a muso donfiniw kan , tun bɛ dɔnkɛ a hakili kɔnɔ , min ni farigan tun man jan , kabini kalo caman , olu tun tora k'a tɔɔrɔ , fo ka taa a kɛ a nana a nun foori kasɔrɔ a m'a suda , k'a kɔdon a
delinakow la .
Dɛmɛ kɛlen nɛgɛjurucikan dɔ fɛ , sigi ma kɛ ni min ye , o tun bɛ barikadaw foroko kelen kun bɔ dusukun na .
A tun ka ɲi a kan'a ɲɔgɔsɔsɔ lawuli su kɔnɔ .
Maloya tun firila muso kan , min tun y'i kale tilennenya la fo ka taa se a ka don labanw la .
A tun ma mɔgɔ wɛrɛ dɔn ale kɔ , w'a tɛna mɔgɔ wɛrɛ dɔn fiyewu .
K'a kɔ don , hɛrɛ bondaw tun bɛ ka dayɛlɛ ka bonya ale ye , min tun t'a fɛ k'a kɛ a yɛrɛ dɔ ye , nk'a n'a tun bɛ den bɛrɛbɛrɛ , min bɔra u ka kanu na .
Gɛrɛntɛ bonyalen teriw ani janko a kɔrɔkɛ fɛ , min tun yɛlɛmana Bamakɔ dafɛla kin in na , mɔgɔ min bɛna kɛ a muso ye , o somɔgɔw tun sigilen bɛ yɔrɔ min na , a tun ye Ala minɛ ka sɔn furu hakilila ma n'a ye , ka sarati kɛ a la , k'a b'a fili ka bɔ a bolo n'a ye jogoɲumanya
siraw bila . Hakɛ tun tɛ Kaja bolo k'a ka dusukunnakow caya .
A cɛ , min tun tɛ baana ye , tun tɛ se k'a kunfa fɛn ɲumanbaw la .
Jalako negebaw . O n'a ta bɛɛ , kabini don minnu dara silamɛfurusiri kan , Sanba , min jɔra a jɔyɔrɔ la , b'a yɛrɛ joli bon a fan tan ni naani fɛ walasa k'a sɔn donfini cɛɲiw , musow ka jukɔrɔfiniw , latikɔlɔnbuteliw , wɛriniw , sɛniw , tulolanɛgɛw ,
ɲinterekebɔrɔsiw n'u safunɛw la .
Nin minɛn caman ninnu , Matu y'olu bɛɛ sɔrɔ kasɔrɔ a ma waati sɔrɔ k'u ɲini .
Nin fɛn caman tun dabɔkun ye k'a minɛnko magow ɲɛ , kasɔrɔ u t'a farilanege taw da .
Cɛ o cɛ , min ye sara , labɛnko , kegunya dɔnbaga dafalen ye , o sɔrɔli tun tɛna gɛlɛya .
Kaja tun ma mɛɛn n'a ma o hakilila ta .
Kalo caman kɔnɔ , a ka cɛɲɛ dali kɛnɛ kan , y'a to a tun ka se k'a sina mɛrɛnkɛ , a mana kɛ a fɛn o fɛn ye , min bɛ san 26 la .
Sibiri tun bɛ cɛkulu la , minnu tun b'u ka jemeni juru yoba a ɲɛw an'a farikolo kama .
Sufɛla sumaya , min tugura a terimusonin ka janfa la , tun y'a bila ka Kaja ka jɛɲɔgɔnyaw ɲini ka tugu ɲɔgɔn na .
Mankanw tun ka go Sibiri min ye kojugu , tun y'a filɛ ka hakililatigɛ di a yɛrɛ ma k'o tun tɛ furu la , wa k'o tun maminɛnen tɛ .
O la kɔni , a tun ye hakililatigɛw di o siratigɛ la
Telefɔnijuru kun na , cɛ kanba dɔ tun bɛ ka ɲininkali kɛ a la , jalakili tun bɛ min na , k'a dabali ban .
Munna i bɛ n muso wele su waati in na ?
a tun ko ten nin funteniba ye .
A jaabi tun nɔgɔya bɛ dabali ban .
Kaja y'a fɔ n ye k'ale ye musogana ye , den tɛ min bolo .
Sanba tun hakili t'a la ka ji bon ni mafiyɛnni kan
Nka dɔrɔn , a mago tun bɛ sɛgɛnnafiyɛnbɔ la , taama jan ni gɛlɛman kɔfɛ .
A dugusajɛ , a galabuw kɛnɛyalen na sɔrɔ hakɛ la , ka se ka kɛlɛ wuli .
Kaja tun y'a ɲini , ka dɛsɛ , ka kafɔɲɔgɔnya tufako kelen kɛ , tilali ɲininiko la dugujɛ kiri la , n'o ma sɔrɔ , ka nɔgɔyakunw kɔni sɔrɔ a la .
A y'a yɛrɛ gɛnnen ye ka bila kɛrɛfɛ siɲɛ caman .
Siran tun kɛlen don sanfiɲɛ min ɲɛ , o tun bɛ k'i kunbɔ .
A tun kɔnna kow ma , ni ka tunun ka bɔ so kɔnɔ , fajiri kun bɔtɔla , k'a bolominɛnw bɛɛ to yen , a na na minnu nɔfɛ kɔfɛ , cɛ ka taali kɛlen kɔ .
Zɔrɔzi Faransuwa Tarawore - A ka tile 3 kɛli surun de senfɛ Mali dugukolo kan ,
Kamarunika ntolatanna kɔrɔ , Samiyɛli Eto Ncinin , ye lahidu ta ka sefawari miliyon 20 di Mali Kunkololabanabagatɔ ka Tɔn ( AMALIDƐMU ) ma , min bɛ Lafiyabugu , Bamakɔ komini 4nan kɔnɔ .
A welelen Mamadu Lamini Sangare fɛ , a bɛ fɔ min ma Pari Momo , Bubakari Sidiki Sangare ( BEYƐSIYƐSI ) tɔgɔlajɔnjɔn ntolatan laban na , Duwalakaden jiginna pankurun fɛ jumadon zuwɛnkalo tile 11 , Senu Modibo Keyita tɔgɔlapankurunjiginyɔrɔ la .
Karidon zuwɛnkalo tile 13 san 2021 , walasa ka kɔrɔ di a ka tilefilakɛ ma Bamakɔ , Samiyɛli Eto Ncinin ye BEYƐSIYƐSI jɛkulu bilasira Lafiyabugu AMALIDƐMU na .
O taama senfɛ , taamasiyɛnba ye min ye , ka taa bɔ nin mɔgɔ laafulenw ni kunkolotɔw ye , mɔgɔ bonyatigi welelen ye lahidu ta k'an ka wari miliyon 20 di , ntɛnɛndon zuwɛnkalo tile 14 bɛɛ , ani ka npogotigi kunkolotɔ dɔ ka furakɛli doni ta , min ka kan ka taa Ɛsipaɲi a ka furakɛliw kama .
A lasɔrɔlen anw fɛ , jɛkulu mɔgɔ dɔ , Laji Adama , y'a hakililatigɛ ko Samiyɛli Eto Fisi ka seli la , a ye sefawari miliyon 10 ci u ma .
Yann'a k'a dantigɛ , k'a ye lahidu di k'a miliyon 10 tɔw ci ka na san wɛrɛ daminɛ bɛɛ la .
O bɔlen kɔ yen , Kameruni jamana ka ntolatanna kɔrɔ y'i dantigɛ kupu dafiriki nata kan , a ka jamana bɛ k'i labɛn ka min bila sen kan san wɛrɛ .
Kameruni Jamanafanga ani kamerunikaw ye baara kɛ kosɛbɛ .
An ye gɛlayaw sɔrɔ , nin y'a kalo damadɔw ye , nk'o bɛɛ b'an kɔfɛ .
Kameruni bɛ se ka sugo ka kupu di mɔni dɔ labɛn .
A y'o dantigɛ .
Diɲɛ ntolatan tɔgɔtigi ye ntolatan kupu finali dɔ filɛ .
O finali o kɛra a ka nani dugujɛ , sibiridon zuwɛnkalo tile 12 san 2021 , Lafiyabugu sofatɛrɛn na .
O ɲɔgɔnkunbɛn senfɛ , sariyalawaati dafalen kɔ , jaabi jate tun bɛ 0 - 0 la .
Penalititanw de kɔfɛ , Lafiyabugu Kapu ye nin ɲɔgɔndan fɔlɔ sebaaya ta ni lɛtɛrɛforoko kelen ani npalankɔnɔfɛn moto jakarita mugan hakɛ ɲɔgɔnna ye , k'a da sefawari miliyon 1 kɔrɔ , ntolatantɔn dɛsɛlen ye ( Hamudalayi ASE Papin ) .
Walasa k'a ko to mɔgɔw kɔnɔ ani ka kɛ a yeɲɛna seereba ye , Samiyɛli Eto ye bonya da ntolatankɛnɛ kan n'a yeli ye , jama ma ku kɛnɛ min kan .
Lamini Bagayoko - Bulukasunbugu Kulubilennin kin , Bamakɔ Disiriki Komini 1ɔlɔ la , tun dagabawulilen don nin jumadon na .
K'a kun kɛ , a yɔrɔ sigibagaw murutira jumadon wulafɛla la , k'u ban minkɛyɔrɔ ani dumunikɛyɔrɔ dɔ dayɛlɛli ma u ka batokɛyɔrɔ kɛrɛfɛ .
A ko bɛɛ daminɛna jumaseli kɔfɛ , tuma min na alimami bilalen misiriba dungew ɲɛ , u y'u kun da fɔlikɛla Salifu Keyita ka so kan , k'u ka ban jira a ka minkɛyɔrɔ cookoli la batokɛyɔrɔ an'u ka yɔrɔ kɛnɛyaso kɛrɛfɛ .
Ayi , minkɛyɔrɔ ni dumunikɛyɔrɔ dɔ dayɛlɛli la , k'a ɲɛsin kɛnɛyaso ma .
Salifu Keyita yɛrɛkunfeerelaw jatigi ,
an ma jɛn ni minkɛyɔrɔ dayɛlɛli ye misiri masurunna na
wulikajɔlaw tun b'o fɔ ka segin a kan .
A nɔ gɔni na , arɔndiseman 12nan polisiw ka baarajɛkulu dɔ y'i cɛ k'a yɔrɔ sɛgɛrɛ , walasa ka basigi sabati ka sin diinɛmɔgɔw ka nin balakabɔli la .
Dungew ye lɛrɛ caman kɛ ,
k'u ka jɛnbaliya fɔ , wa u ma dɛsɛ k'u ka jigilatigɛ fɔ .
U y'u ka dusukasi jira minkɛyɔrɔw ani bɛndiyakɛyɔrɔw wɛrɛw cayali la u ka komini kɔnɔ .
Ka se nin yɔrɔ la , fɔlikɛla Salifu Keyita m'i dantigɛ fɔlɔ a koɲɛ la .
T . KAMARA - A ka lakanabaliya suguya bɛɛ kɛlɛli baaraw kɔnɔ , Kayi arɔndiseman filanan polisiso , min ɲɛmɔgɔya bɛ polisi Komisɛri pɛrɛnsipali , Musutafa Jakite , bolo , filɛ k'a tɛgɛ da Kulun - Bankasi sirafurancɛ , ka tɛmɛ Dagidagi pankulunjiginyɔrɔ fɛ , siratigɛlaw kan .
Ka bɔ polisi kunnafonisun na , mɛkalo tile 16 ka taa 17 sufɛla la , sɔgɔma nɛgɛkanɲɛ 2 fanfɛlaw la ,
kofɔlikɛla dɔ , min tɔgɔ ma dɔn , ye kibaruya di Kayi arɔndiseman 2nan polisiso ma , ko siratigɛlakulu dɔ bɛ tiɲɛni na Kulun - Bankasi sirafurancɛ la , ka tɛmɛ pankurunjiginyɔrɔ Dagidagi fɛ .
Ani k'a fara a kan k'o siratikɛlaw tun ye tɛmɛbaga dɔw bolominɛnw bɔ u bolo ka ban .
O yɔrɔ bɛɛ la , Kayi arɔndiseman 2nan polisiso ka ɲininikɛbolofara baarajɛkulu dɔ taara a yɔrɔw la , yaasa k'a kow lakɔlɔsi ani ka sigannamɔgɔ bisigilenw minɛ .
A yɔrɔ la , sɛgɛsɛgɛlikɛlaw y'a sɔrɔ tiɲɛ na mɔgɔ wɔɔrɔ tun minɛnen bɛ k'u jɔ , mɔgɔ fila fɛ , ni maramafɛn tigɛlikɛla dɔ ( jele min bɛɛ nɛgɛlaman don , k'a dilancogo lafisaya ) ka bagabaga ye ani moto saba jɔlen guduron kɛrɛdafɛla la .
Juru dɔ tun bɛ ka guduron cɛtigɛ , n'a kunw dɔlakelen tun sirilendon nɛgɛpanpanran dɔ la ani n'a kun tɔkelen tun minɛnen bɛ siratigɛla kelen fɛ .
O juru , u tun b'o kɛ ka motobolilaw labin , yann'u k'u bolominɛnw bɔsi u la .
U minɛnen ni k'u ɲininka dɔɔnin , a yera k'a fɔ siratigɛla fila ninnu tun bɛ jaabili kɛ , ka bɛn u kelenkelenna ma , Bama Guta ( san 18 ) ani Sumeyila ƐMU . Togo ( san 24 ) tɔgɔw la , u bɛɛ yɔrɔkɔlɔsilaw .
Taa kɛlen n'u ye polisiso la walasa ka koɲɛɲininiw lataa ɲɛ , siratigɛla fila jɔra kow la , u jalakira ni minnu ye , kasɔrɔ gɛlɛya si ma ye a la .
O la , sɛgɛsɛgɛli kunfɔlɔw kɔfɛ , u bilala ka taa Kayi Kiri kunfɔlɔ kiribolofara kirida ɲɛkɔrɔ , k'a da Kayi polisiso arɔndiseman 2nan ka kirilatasɛbɛn kan , min don bɛnna mɛkalo tile 18 ma , san 2021 .
Kasoladonsɛbɛn dara u kan .
Sisan u bɛ k'u hakilijakabɔ u dakan kan arayew faaba kasobonba kogo naani ni ɲɔgɔn cɛ .
Bubakari PAYITAWO - Minisiriɲɛmɔgɔ , Sogɛli Kokala Mayiga , ka kan ka dan sigi a ka don bɛɛ foliw la .
N'a kun ye ka jamana ka kɛnɛya jateminɛ , o b'a jira k'a ma labɛn a baara kama .
Ngaradabaga , kabini waati janba , min ye kanu don ni fanga ye ATETE tile la ani IBEKA , yecogo jɛlen ani hakilimaya ka kan ka kɛ o la fɛn na , jamana mago bɛ min na .
I ko ƐMI SƐNKI - ƐRƐFIPE komaɲagala , min ye Mali jamana fanga ka marakɛcogo lagosi ani k'a ka bana cogoya sɛgɛsɛgɛ k'a fɔ yanni IBEKA bɛ bin , Sogɛli ka hakilila ncinin ka kan a bolo , wajibi la , cogo min na ka ntura jugu ta a gerew ma .
Fo a k'i kɛ baara joona , bawo waati dannen bɛ a ye .
Filɛlikɛla kodɔnna caman y'a ye ko dɔgɔkun wɔɔrɔ ka jan a ka gɔfɛrɛnaman ka baarabolodali kama .
Fo a k'a ka ciw fɛgɛya n'a fanga digili ye jamana lakananiko kan , ni bɛnɲini kɛli ye ni Iyadi ani Kufa ye , walasa muguci jɔli ka sɔrɔ ani ka kɛlɛ hakilila bila .
O de ye sira bɛɛ la surunman ye walasa ka bɛn sɔrɔ , Barikani tali kɔfɛ .
Mɔgɔ man kan ka ɲinɛ min kɔ , o ye ko fan fila bɛɛ suw ye Malidenw de ye waati bɛɛ .
O de kosɔn Faransi bɛ ban ka jatigɛwalekɛlaw latununnen hakɛ fɔ , ni kumalabɛnnen fɔli ye k'a nɔgɔya ko u y'olu """" sen bɔ a la . """"
A waati kelen na , a ka kan ka wuli k'i jɔ kalafili taabolo dafɛ , ni SENI bɔli ye yen , o min jɔyɔrɔ ma faamu abada , bawo politikitɔnw ka cidenw kɛli a la n'a ta bɛɛ , kalafili kɔfɛ sɔsɔli bɛ kɛ .
I n'a fɔ fanga ye cɛmancɛlafanga ye , min baarakɛbagaw tɛ kɛ cɛbɔw ye , fo a labɛnni ka kalifa sigida mara la ani Jamana kɔnɔko minisiriso .
Fo a nafolobɔ ka se ka kɛ jamana kɔnɔna sɔrɔw fɛ , kalafiliw bɛɛ la .
Fo ka sariyasunba hakililaɲinikalafili mabɔ , fo ka taa se bɛn bɛnkansɛbɛn falenni kumafalen dantigɛli ma , min taabolo ka jan kojugu .
A bɛ se ka cɛmancɛlafanga ɲɛmɔgɔw fara ani k'u bɔ u hakili kan .
Fanga halala , min bɔra kalafilikɛsu kɔnɔ , dɔrɔn de bɛ se k'o koɲɛ dantigɛ ani sariyasunba yɛlɛmaniw walima ka sariyasunba kura labɛn walasa ka tɛmɛ Peresidanfanga 4nan na .
Kiri nɔminɛniw bɛ se ka daminɛ ni sɛgɛsɛgɛli dɔw labanni ye , minnu daminɛna kaban .
Fo ka kiri lasaniya , ni kiritkɛla tilenbaliw bilali ye ka taa sɛgɛnnafiyɛnbɔ la , ka kɔn a waati ɲɛ , minnu jogo ye ka yuruguyurugu sɛbɛnw da kɛrɛfɛ walima k'a fɔ ko a t'a kun bɔ .
Ni mɔgɔw m'o daminɛ , foyi tɛna falen .
A . Ba - Nizɛri kurunbolibere bɛ BAZUMU Mohamɛdi bolo kabini awirilikalo tile 2 laban na .
A sigili ɲɛnajɛ sankɔrɔtalen senfɛ ani min bɛ to tariku kɔnɔ , Mahamat Gandi Lajɛyɔrɔ soba falen kɔnɔ i ko a ka pɛrɛn , sisan Ɲameyi cɛkunba y'i kale a don k ( a tɛ Nizɛri jamana jigi kari .
Kandi laban na , a ye min da a ni kan , an'a b'a kɔnɔ ka min waleya cogo bɛɛɛ la , min dulonnen don ka ɲɛ a ka san duuru fɔlɔ ( 2021 - 2026 ) ɲɛkɔrɔsɛbɛnnikalanyɔrɔ la ,
Kandi , kunkologɛlɛya bɛ min na , ani fana n'a bɛ kisili kɛ , Jamanakuntigiba , min yankan ye Isufu Mahamadu ta ye , nɔkanda bolo , o ka politiki bonya nɔbɔli kama .
A ka fangabatigiya kɔnɔ .
Wasako ani bonyaliko . Ka Isufu nɔkanda , o bɛ se ka kɛ , nka k'a kɔfalen bɛna kɛ sira gɛlɛman ye , Nizɛrikaw tun bɛ nin sɔsɔli kɛ u ka buguw ŋunuŋunu kɔnɔ .
Ɲinɛ ka go mɔgɔ kɔ min kɔnna a ɲɛ , cɛ , san 69 , min kɛra Nizɛri kunna k'a ta san 2011 ka se 2021 ma , tun k'ale tɛna saratiwaati sabana ɲini .
A y'a kɛ .
A kɛcogo bɛɛ la ɲuman na .
Taamasiyɛnko ani tarikuko !
O waati kelen na , a afirikika bɔɲɔɔn dɔw , saratiwaati sabanan bananaman wulila minnu fɛ , bɛ k'u balan fanga la .
I ko mɔgɔ sulenw , minnu t'u yɛrɛ bolo .
Minnu bɛ yɛrɛtiɲɛ sira kan .
Ɲɛjibɔgaziw kasa la , bugɔlikɛmanajalanw bugɔlinɔw la ani marifakisɛw yɛrɛ - yɛrɛ cili yɔrɔ surunnin na funankɛninw na , minnu bɛ to a la .
Ko tɔnɔmininen dɛrɛsi !
Yɔrɔ bɛɛ , Nizɛri bɛ kɛ kalanyɔrɔ ye , min bɛ ɲɛw fa ani kodɔn ladegeta caman bɛ min na .
Isufu taara n'a yɛrɛ ye .
Nin bɛɛ kɔ , balo bɛ yen Perezidanya kɔfɛ .
Janko , a bonyalen ni Mo Ibarahimu Jɔnjɔn nɔɔrɔ ye a kɔ , Dandazi den bɛna a mago don a tɔgɔlacakɛda Isufu Mahamadu la , min bɛ tali kɛ demokarasi , bɛn , marakɛcogo ɲuman , hadamadenya tilennenya ani Afirikikaw ka ɲɛmɔgɔya lakodɔnnen taaɲɛ .
Falenni ani jigifali kɛyɔrɔ .
BAZUMU Mohamɛdi bɛ pankurunbolibaga sigiyɔrɔ la , k'a bolo kɛ a nɛgɛw la .
Fanga tɛmɛsiraw dɔnbaga mɔnen , a y'a ka ci girinya suman a cogo ɲuman na .
Tɛsikere den bɛ k'a ka tile 100 sɔrɔ .
O min kɛra wɔsi la , falen na ni farifoni ye .
BAZUMU Mohamɛdi balala mɔgɔw la .
A ka fanga bolili la , Nizɛrika caman ye hakilila falen , minnu tun bɛ muɲukumaɲaka la u kunkolow kɔnɔ .
Cɛ tun faamuyalen bɛ kosɛbɛ a ka fasojama fɛ wa ?
Munna yɔrɔnin kelen mɔgɔw bɛ sin ka bɔ a ka Jamanaɲɛmɔgɔya jogo ɲumanyaw kan , minnu ɲɔgɔn ka dɔgɔn , baarakɛla cɛsirilen ani min bɛ dusukunw madali nɔfɛ , Nizɛri bɛnnen kama n'a yɛrɛ ye .
Kaladaw ani dilanninw diminw , minnu dara a yɛrɛbakun kan , waati min na Tɛsikere den tun bɛ kɛlɛ la fanga minɛni kama .
A faden juguw , minnu bɛ fanga sinamatɔn kologɛlɛnw la ani jɛrɛjɛkuluw , u bɛɛ bɛ ɲini ka marifa falen k'a bɔ a bɛ kamankun min na .
U bɛ b'u ka nisɔndiya jira ani k'a daminɛ dɔɔnin - dɔɔnin ka Jamanakuntigiya sira di a ma , min b'a ɲini ka dankunw labɔ u nɔ na .
A ka tile 100 marakɛcogo la , mɔgɔw bɛ ŋaniyaba ye , ka kɛ falenkɛbaga yɛrɛ - yɛrɛ ye Nizɛrika miliyonw ka don n'a dugujɛ balokɛcogo la .
U minɛnen faantanya gɛrɛntɛn , baarantanya walankatalen , jatigɛwale ani jigilatigɛ tasumaw na .
U sigilen don ka ko caman makɔnɔ ni BAZUMU ka marakɛcogo ye .
A baara tɛna nɔgɔya .
Perezidan b'o dɔn kosɛbɛ .
Janko kalata fiɲɛbawuli kɔfɛ an'a nɔkunw , minnu bɛ mɔgɔ bɔ a dabolo kan .
Mɔgɔw b'a filɛ , taa ka bin kɔnɔ , ka sɛbɛnfuraɲɛ yɛlɛma .
Hadamadenya juru tiɲɛni jina juguw tun ye kaasa tɛmɛ kɔnɔ wɔɔrɔ kan .
Bɛnkan tun latiɲɛna .
Ala bolo dalen Nizɛri kabakolo la .
Siga t'a la .
Abada , jamana ma bin siyalatunun kuma juguw la ka se nin hakɛ la .
Nka , nin ko cogoya tun ka kan ni yɛrɛminɛ ani fan bɛɛ faamuyali ye .
Ko yɛlɛmani kura tun ka kan ni kɛli ye .
Hadamadenyako ani Politiki furakɛli sugu dɔ , bɛɛ sen bɛ min na , yaasa ka bɔ nin fununfunun kɔnɔ .
Ɲameyi cɛkunba kura , kurunbolibere minɛnen a tɛgɛ kɔnɔ kabini awirilikalo tile fila san 2021 , min ye nin siratigɛ don a ka ko la , kabini a ka fanga tali la , bɛ k'a ka kow kɛ a yɛrɛ kokɛcogow la .
BAZUMU taamasen an'a kokɛcogo bɛ ka bila sen kan .
Walasa ka kuma u ka perezidan kura ka foniseriya an'a ka konɔgɔya kan , a ka di Nizɛrikaw ye ka koba kɛlenw fɔ .
Mɔgɔw bɛ ka kumaw caya a ka kabakoya """" Ifitari """" kan ( sunkalo kɔnɔ suntigɛ ) , a ye min kɛ Ɲameyi Jori Amani pankurunjiginyɔrɔ la , tuma min a tun ka kan ka taa perezidanmasaso la , a bɔlen kɔ ci la jamana kɔkan , yaasa k'a to silamɛw bɛɛ ka taa u ka so , kasɔrɔ sirabakanboli ma
lajɔ .
Miniti bi saba suntigɛ ɲɛ .
Nin aladɔn belebele ani majigin diyara Nizɛrikaw ye kosɛbɛ .
U b'a ka Pari metoroko fana fɔ , a ye min ta n'a ka jamana cidenkulu ncinin ye , a ka tilefilakɛ dɔ senfɛ Faransi dugukolo kan ani min wideyo bɛ ka latɛmɛtɛmɛ bɔlɔlɔ kan .
Nin alamisadon zuluyekalo tile 1ɔlɔ san 2021 , a ka taama Difa marabolo kɔnɔ ( Perezidan kɔrɔ ani banbagatɔ TANJA Mamadu wolodugu ) bɛ bɛɛ da la .
Yan fana , Tesekere den ye kodiyanye kuru caman sɔrɔ , nin sigiyɔrɔ jamaw bolo .
U tun tɛ se k'a bila u kun na , ko nin ɲɔgɔnna waati surun dɔrɔn na jamana kunna , BAZUMU Mohamɛdi ka taama wasalen kɛ yeninɔ .
Koba kɛlenw . Perezidan Bazumu ka tile 100 fɔlɔw taamasiyɛnna fana ni ɲɛfɛtaaw ye , minnu tɛ bolokɔfɛfɛnw ye , siratigɛ ninnu na :
sɛgɛnnafiyɛnbɔ saraw kɛli kalo o kalo ;
Dansigi ladilikɛla ani minisiri jɔyɔrɔw farali la ɲɔgɔn kan ;
bulonkuntigiba jɔyɔrɔw bɔli minisirisow kɔnɔ , olu minnu ni ladilikɛla ani sekeretɛri zenerali taw tun bɛ segin ko kelenw kan ;
dɔ bɔli perezidan ka nani bisimilali ani taali jamaw la pankurunjiginyɔrɔ la ani gɔfɛrɛnaman minisiriw yeli wajibiyaliw o jamana taamakow ɲɛnajɛ kelenw senfɛ ;
dɔ bɔli nafamafɛnw la , minnu sirilen don sagotigiya jɔyɔrɔ dɔw la ( ladiyaliwariw , tajitasɛbɛnninw , faamaso , adw . / ani dɔwɛrɛ ) ;
jɛrɛjɛkulu mɔgɔw ( baarakɛlaw ka lafasalitɔnw , sigidaw tɔnw , sɔrɔko kɛnyɛrɛye jɛɲɔgɔnw ani jagokɛlaw ) bisimilali minisiriw ka laadalatɔnsigiso kɔnɔ ;
perezidan ka yɔrɔlataa dugu kɔnɔ , kasɔrɔ lakanabagaw t'a nɔfɛ , k'u kunfa maramafɛnw la ani k'u caya k'a damatɛmɛ ;
konɔgɔya ani majigin minisiriyabaara la ani minisiriw ka jaabisɔrɔw wajibiyali ;
kannabila toli kunnafonidilaw bolo ani hakilila ni lagosili fɔli foroba la perezidanfanga hukumu kɔnɔ an'a bolofara cakɛlaw ka jogoɲumanya sariya ;
Kanali dancɛw la ani jamana dugukolo lakanani ni polisi ani sɔrɔdasi ka kanalifɛɛrɛ ye , jateminɛni hakilimaya kɔnɔ ;
Jamana ka sagotiya bolofaraw basigili ;
jɛrɛjɛkulu madali ani kulu , minnu bɛ Nizɛri politikikɛnɛ kɔnɔ , bɛɛ lasɔnni , ka mara kɛ ani ka perezidanfanga ko sɔrɔlen kologɛlɛya ;
masurunyali ni sidalajamaw ye ;
sinsinni kalan ani degelikalan bolofara kan walasa ka dɔ fara Nizɛri sigidajama ka hadamadenyako , sɔrɔko ani seko ni dɔnko kundama kan ;
Jamana baarakɛnafolo labaarali ka kɛ k'a dalabɛn ani k'a kɛ ni hakili ye ;
kumaɲɔgɔnya ɲumanw ani danayaw hakililatigɛliw an'u diliw wariko dɛmɛdonnaw ani kɛnyɛrɛye ni foroba yiriwalinafolobɔlaw ma ;
Lafiya lasɔrɔli ani hadamadenya kelenyali sigidajama cɛla , min sirilen don siyako fɔɲɔgɔnkow madali laɲininen na ani jamakulu ncininw ani jama fanga dɔgɔmaninw lakanani ani minnu laafura Nizɛri sɔrɔko ni hadamadenya cogoya fɛ .
Nin kunw bɛɛ la , Bazumu ka marakɛcogo bɛ fasojama ani terijamanaw hakililatigɛ , k'a da galabukɛnɛya ani hadamadenya ni sɔrɔko yiriwali kɔnɔkow cogoya ɲuman kan , Bazumu sera ka minnu dilan ani k'u kɛ , ka da a ka ɲɛfɛtaa ani nimayali kura kologɛlɛyali politiki kan .
Ka cɛsiriko belebelew ɲɛnabɔ .
Bi , waati ka kalan u kɔ .
Fasojama bɛ fɛ cogo bɛɛ la k'a yɛrɛ bɔ degun kɔnɔ , min b'a kan .
BAZUMU Mohamɛdi b'o dɔn kosɛbɛ .
Cɛsiriko belebelew ye : baara , hadamadenya tilennenya , kalan , kɛnɛya , jatigɛwale kɛlɛli , iziniw sigili .
O faamuyabaliya bɛna kɛ kolatiɲɛba ye .
Walasa ka se wɛri ju ma , Perezidan na kan ka nizerika fasoden ɲuman suguya kura labɛn ani ka hadamadenya labɛnko , min """" foronna """" kabini waati damadɔ fangatigi ɲaniya juguw fɛ , ladilan kokura .
O de ye kɔrɔ ani ferekeyɔrɔ bɛɛ ye , BAZUMU ka marakɛcogo la .
A yɛrɛlakanaminɛn an'a taamasiyɛnnija b'a bolo ka ɲɛ sɔrɔ a la .
Janko , Nizɛri falenni belebele bɛna tɛmɛ nin fasojama fɛ , min bɛ k'i dege a dɔnni na ka ɲɛ ani ka bɔ bɛn , tilennenya ani hadamadenya damakɛɲɛni kɛbaga jogo ɲuman caman kan , minnu b'a la .
Isimayela AYIDARA fɛ ( Kɔntinantali Afiriki Hakilalasɛbɛn Ɲɛmɔgɔ ) A kɛra .
Dɔgɔtɔrɔ Bubu Sise ye """" Iniyɔn puru la Repibiliki et la Demokarasi """" sugandi k'a ka walisiw jigin .
IBEKA ka minisiriɲɛmɔgɔ kɔrɔ ani laban , fo ka taa se utikalo tila 18 san 2018 fangadafiri ma , ye Jene , a bɔdugu , bolofara sugandi k'o kɛ a binyɔrɔ ye . Nka , tiɲɛ na , a bolofara sɔrɔko sekeretɛri jɔyɔrɔ , min bila a bolo , kɔni bɛ ye i ko perezidanyaɲini dusu
daminɛyɔrɔ , min ma dɔgɔ ka ɲɛ .
Sebagaya fɔlɔ don kaban , IBEKA ka Minisiriɲɛmɔgɔ kɔrɔ ka se ka don , k'a kɛ jamanako ye , fanga sinamatɔn kuntigi banbagatɔ ka tɔn na .
Mamadu Igɔri Jara nani ni mankanba ye tun ye waribonbaarakɛla kɛ cɛbɔ ye a yɛrɛ ma ten , tɔn tun bɛ ka min makɔnɔ .
IYƐRIDE , min tun bɛ sangasigi la a waati ani min tun ye a ɲɛmɔgɔ banbagatɔ mɔgɔba kologirin ka fala ye , tun bɛ gɛlɛya la ka mɔgɔba sɔrɔ , yankan bɛ min na , n'a bɛ se ka ɲɛmɔgɔya dɛsɛ kɔnɔdun fa .
IBEKA ka nafolokow ɲɛmɔgɔyaso kuntigi kɔrɔ , a tun ye Bubu Sise kɔn yɔrɔ min na , ni cɛbɔ tun don kaban perezidansigikalata la san 2021 , ka bila a ka kuntigi kɔrɔ juguya la , tun ye tɛgɛdiɲɔgɔnma tɔn siraw sɛgɛrɛ , dɔgɔkun damadɔ Sumayila Sise ka balakatunun kɔfɛ .
O cogo la , Bubu Sise ka donni koɲɛ tun bɛ sira kan kabini kalo caman , hali tuma min na gɔfɛrɛnaman kuntigi kɔrɔ tun donna dogoli kuntaala jan na , walasa ka tila sɔrɔdasikulu fangadarakilaw la , minnu tun b'a nɔfɛ , mɔgɔw ka fɔ la , fangadafiri ɲinini kosɔn .
Pariti denmisɛn ɲinkurun hakɛ dɔ tun ɲɛ bɛ u yɛrɛ mɔsɔnnen na , cogo dɔ la , ƐMI SƐNKI - ƐRƐFIPE kɔnɔ , yɔrɔ min na pariti y'a ka Mali fanga sinamatɔn fanga fɔlɔ ɲɛmɔgɔya , min ka kan , ye ka yelen .
ƐFIYƐSIDE , hali n'a waatilaɲɛmɔgɔya tun bɛ Sogɛli Kokala Mayiga bolo , ƐMI SƐNKI ɲɛmɔgɔyakulu fɛɛrɛtigi kolatilenna , tun bɛ ye kosɛbɛ , tiɲɛ na , i ko faraɲɔgɔnkankulu min kɔni labɛnnen don IYƐRIDE dafɛ , ka tɛmɛ pariti kan , min , k'a kɔdon , tun donna faraɲɔgɔnkankulu la .
A bɛ ye kɛnɛ kan , ko Dɔgɔtɔrɔ Bubu Sise bɛ taabolo dɔ , min fanga ka bon ka se hakɛ la , nɔnabila pariti kɔnɔ , min ka kan ka jate fanga sangaɲɔgɔnmaw dantigɛli kama , pariti kɔnɔna na ani fana jamana kɛnɛ kan , bawo kow n'u ta bɛɛ , minisiriɲɛmɔgɔ kɔrɔ
kɔkɔrɔdonbagaw bɛ bɔ kosɛbɛ politikitɔn kelen kadaraw kɔnɔ .
K'a ɲini ka Bubu Sise wele gundo la , tun bɛ ye i ko sira wɛrɛ danaya bɛ min fana na , n'o tɛ ka ye kɔni , i ko ka nɛgɛ caman hakililatigɛ tasuma na pariti ye perezidansigikalata nata la .
Donni min bɛ sɔsɔ walima min makɔnɔnen don ?
O bɛɛ la , a mɔgɔ kɔrɔbalenw , minnu bɛ fɛ kow ka to u cogoya la , kɛlen ka pariti ka kelenya tiɲɛtɔ ye , tun y'u kan kɔrɔta k'a hakiliatigɛ ko cɛbɔya perezidansigikalata nata la daw yɛlɛnen tun bɛ to , k'a sarati kɛ , ka kɛ tɔnden lakodɔnnen ye tɔn na , kuma jɛlen na ,
sɔsɔli tɛ tɔndenya min na .
Sarati min wulila joona , IYƐRIDE kɛlen k'a ka kodɔn kɛ paritiw kununni ye ani politiki mɔgɔbaw , yankan dɔɔnin bɛ minnu na .
Nka filɛlikɛla caman bɛ mɔgɔ donnen kura ka nafoloko kɛnɛ , min tɛ bolokɔfɛfɛn ye , hakililatigɛ .
K'a tiɲɛtigiya walima ka nkalontigiya , Bubu Sise makɔnɔnen don ka tɔn ka jemeni bɛɛ walima a fan dɔ lafa , o min nafolobɔ fanba tun bilalen don a perezidan banbagatɔ mɔgɔba kelen kan .
A denmisɛnkulu ko kura ɲininaw , minnu ye baara kɛ kosɛbɛ minisiriɲɛmɔgɔ kɔrɔ nani na , siga t'a la k'olu ni Sumayila Sise taamaɲɔgɔn kɔrɔw , minnu tɛ fangaw sangaɲɔgɔnmaw falenni ye ni ɲɛ ɲuman ye tɔn kɔnɔ , bɛ bila ɲɔgɔn na .
O cogo kelen na , masurunnadɛmɛkɛbaga , minnu y'u labɛn Mamadu Igɔri Jara dafɛ , yanni nin waati cɛ , ɲɛ bɛ nin nani na i ko fɔɲɔgɔnkɔw wulili .
Zenerali banbagatɔ Sɛki Jara , SEDEYAWO lakana koɲɛw kotigi , a tununni kogɛlɛn waati la , pankurunkaasara dɔ la Nizeriya , denkɛ tun ɲɛ b'a yɛrɛ la tɔn ka cɛbo , tɛmɛ tɛ se ka kɛ min na , ka masiriw la ani i ko IBEKA faden banbagatɔ san 2013 ani 2018 perezidansigiw la , ciyɛntabaga bisigilen
.
Tiɲɛna , IYƐRIDE ka kelenya bɛ ye i n'a fɔ kunbalan , min jɔda ka bon a bɛɛ ye , yanni perezidansigi nata cɛ , Bubu Sise ka kan k'i disi da min na ani ko tɔ bɛna tugu min na , sɛbɛ la .
Musa Tarawore , Gawo marabolo Gɛfɛrɛnɛri , ye ŋaniya ta k'a ka senkola jira ni bagan tali ye a gerew ma , k'a ɲɛsin lakanabaliya banbali ma , min bɛ senna a ka marakɛyɔrɔ dugukolo kan .
Lawulinkama nikarabali kɔfɛ , min kɛra sɔrɔ baarakɛbaga , Abudulayi Kone , la , k'a daji a ka denbaya kɔnɔ , ka danfara kɛ a la n'a tɔgɔma Abudulayi Opitɛ ta ye , o min kɛra bɔlɔn yɛrɛ kɔnɔ , Kolonɛli Sidiki Samake ye ɲangili ta ka tɛmɛ ko kologɛlɛn saba fɛ .
A fɔlɔ bɛ tali kɛ dugudaminɛ sigili la , min bɛ kɛ k'a daminɛ bi ntɛnɛndon na ani min bɛ to senna tile tan ni duuru ɲɔgɔnna , segin bɛ se ka kɛ min kan , n'a senfɛ forobalakanaw ani mɔgɔw kelenkelennaw taw bɛna bila taabolo kɛrɛnkɛrɛnnen kɔnɔ k'a ta nɛgɛkanɲɛ 21 na ka
taa sɔgɔma nɛgɛkanɲɛ 5 la .
Olu tɛ gɛrɛntɛnw bɛɛ ye , marabolo wolonwulanan kojugubakɛw ye minnu jigin a kɔnɔ .
Walasa ka dɔ bɔ a juguya la , ni dɛsɛ kɛra ka ban pewu , marabolo mara ɲɛmɔgɔya y'a latigɛ ka fu siri kannabila delinako ani waleyaliko dɔw la , minnu ye ka marifaw yɛlɛma ka kɛ denmisɛntulonkɛlanw ye forobaɲɛnajɛw senfɛ .
Walasa ka basigi lasegin a koɲɛ na , latigɛlisɛbɛn nimoro 0057 , min tara feburuyekalo tile 12 san 2021 , b'a kɔn pewu ka nisɔndiyaɲɛnajɛw kɛ ni mugucikanw ye marifa sugu bɛɛ la .
Nin kɔnnisariya sɔsɔbagaw , n'u ma ɲangi ni kasolabila sariyaw ye , minnu bɛ senna , b'u yɛrɛ lase polisi ka kɛtaw marifabɔsiw la , siratigɛ minnu na a mugucifɛn dulonnen bɛ mobili la , cogo la n'a tɛ se ka wuli , sen b'a la .
Gawo gɔfɛrɛnɛri ka kɛta kologɛlɛnw bɛ se mɔgɔw tɔgɔlamobili gansanw fana ma .
K'a bɔ kana ani lakana kɛbagaw ka bolifɛnw na walima u ka diɲɛ kɔnɔ jɛɲɔgɔnw taw , kɔnni kɛlen don bolifɛn bɛɛ ye , nimoro ma sigi min kan , ka boli duguw kɔnɔ walima ka togoda sira misɛnninw , dugubaw ni ɲɔgɔn cɛ siraw minɛ , ani dɔwɛrɛw .
A bɛ ye kɛnɛ kan , ko sigida sariya kuraw , fanga ani dusu min b'u la , n'a ta bɛɛ , tɛ se k'a fɔ u bɛ se ka kɛ ka ɲɛ kosɛbɛ dugukolo kan , min kɔlɔsili bɛ a fan dɔ de la forobafanga fɛ , min sigili don .
O bɛɛ la , u bɛna tɔgɔ sɔrɔ ka lakana lafiya danfara sigi Jamana fanga bɛ sigiyɔrɔ minnu na ani a tɛ yɔrɔ minnu na ni ɲɔgɔn cɛ .
A KEYITA - A lakodɔnna jamanakunda , ŋunuŋunukuma minnu tun bɛ senna kabini waati jan na , laban kɛra tiɲɛ ye .
Mali minisiriɲɛmɔgɔ kɔrɔ , Dɔrɔtɔrɔ Bubu Sise y'a ka walisiw jigin """" Faraɲɔgɔnkan Perezidanfanga ani Bɛnkanfanga kama """" ( IYƐRIDE ) la , alamahinɛna Sumayila Sise la ka pariti kɔrɔ .
A tara , sibiridon zuwɛnkalo tile 26 , k'a kɛ Jene ( Moti marabolo ) IYƐRIDE bolofara Sɔrɔ Koɲɛw Kalatigi ye .
Cɛbɔ kɔrɔ Mali perezidansigi kalafili la , Mamadu Igɔri Jara , donni kɔfɛ """" Iniyɔn puru la Erepibiliki e la Demokarasi """" ( IYƐRIDE ) la , dakun sera Mali minisiriɲɛmɔgɔ kɔrɔ , Dɔgɔtɔrɔ Bubu Sise , sɔrɔ ani nafoloko minisiri kɔrɔ , ma , k'a ka walisiw jigin ɲuguji ni
jɛman pariti la .
A tara k'a kɛ Jene ( Moti marabolo ) IYƐRIDE bolofara Sɔrɔ koɲɛw Sekeretɛri ye .
A donni waleyara , sibiridon zuwɛnkalo tile 26 san 2021 , Jene pariti bolofara ka lajɛba senfɛ .
A sababu la , pariti ɲɛmɔgɔyaso ye cidenkulu bila ka taa a baaraw ɲɛmɔgɔya kɛ .
A dɔnna jamanakunda , Dɔgɔtɔrɔ Bubu Sise sigira k'a kɛ Jene IYƐRIDE bolofara Sɔrɔ koɲɛw sekeretɛri ye .
A bolofara lajɛba baaraw ɲɛmɔgɔya tun bɛ IYƐRIDE Jamana Ɲɛmɔgɔyakulu perezidandankanw Madani Tarawore , Befɔn Sise ani Sekeretɛri Zenerali dankan Gaharu Dukure bolo .
Mɔgɔ tun bɛ se k'o sɛbɛn de kalan Minisiriɲɛmɔgɔ kɔrɔ Bubu Sise ka Fesibuku ɲɛ kan .
A ɲininkalen anw fɛ , sibiridon zuwɛnkalo tile 26 san 2021 walasa k'a fɛla sɔrɔ nin donni kan , IYƐRIDE sekeretɛri zenerali , Dawuda Ture , y'a da tulow kan ko pariti dayɛlɛlen don donni bɛɛ kama .
IYƐRIDE ye pariti dayɛlelen ye kabini a sigili .
An ka sariyasɛbɛnw dayɛlɛlen don donni kama .
Donni bɛɛ bɛ bisimila ni hɛrɛ ye .
Pariti dayɛlɛlen don Maliden bɛɛ ye ani hali Afirikika minnu bɛ Mali la .
a ko ten .
K'a sin pariti ka san 2022 perezidansigikalata cɛbɔ sugandili ma , IYƐRIDE Sekeretɛri zenerali , Dawuda Ture , y'a dajira k'o koɲɛ bɛna jalatigɛ n'a waati sera .
N'a waati sera , wele bɛ bila cɛbɔya ma , ni tɔndenw bɛɛ se k'a ɲini , taabolow bɛ yen walasa ka cɛbɔ kelen sugandi .
a y'a kunca ten .
Agibu Sogodogo - """" Ne ka diɲɛnatigɛ tun latigɛra n ka kin kasobonba la , nka ntolatan fɛ , ne bɛ n ka jamana mɔgɔ baanayalenbaw cɛla . """" ƐFISE Bariselɔni ka ɲɛfɛjɔ kɔrɔ bolo , fɛn min cɛ ka ɲi diɲɛ fɛn bɛɛ ye , o ye ka nunkɔrɔyɛlɛ lase tɔw ma .
"""" Kabini waati damadɔ , ne y'a faamuya ko ka tɔw dɛmɛ , o ye ko ye min jɔda ka bon a bɛɛ ye diɲɛnatigɛ la .
I n'a fɔ ne kɔrɔkɛ Bubakari Sidiki Sangare , BEYƐSIYƐSI tɔn perezidan , ye min kɛ , ni ntolatan ɲɔgɔnkunbɛnw labɛnni ye denmisɛnw kama .
Denmisɛnw ye nin nisɔndiya min kɛ , nin ɲɔgɔndan kɔnɔ , sɔngɔ t'o la , wa o de la , ne bɛ dusu don aw la ka to ka denmisɛnw dɛmɛ , Mali hɛrɛ kama .
O kɛlɛ la , ne labɛnnen don k'aw bilasira , """" a y'o ɲɛfɔ .
A kumatɔla a ka baara tɛmɛsiraw kan , Duwala den y'a dantigɛ k'ale bɔra denmisɛnkulu la , sugolako dɛsɛlen don min bolo ka caya .
"""" Ne ye kɔfɛkinw den ye , ne ka diɲɛnatigɛ tun dabɔra n ka kin kasobonba kama , nka ni ntolatan ye , ne bɛ n ka jamana nafolotigibaw cɛla .
Denmisɛn minnu ye BEYƐSIYƐSI kupu finali tan tun bɛ hɛrɛ la ni ne yeli ye , nka u ma min faamuya , o ye ko nin y'a san 27 ye , ne tun b'u nɔ na .
Ne tun ye faantan ye , sugolako tɛ min na ani siniɲɛsigi tɛ min ye , nka kodɔn dɔ tun bɛ n na , ntolatan ta kɔni .
N ye o nɔgɔyada o sɔrɔ ka taa n sanga senkola dɔwɛrɛw ma ani fana n ye hakili sɔrɔ ka baara diya n ye .
O de kosɔn , n b'a fɔ n yɛrɛ ma sɔn ko kow ɲɛ sɔrɔli jinɛmoriya , o ye baara de ye , """" a y'o bɔ a da , yann'a ka fara a kan k'a ye kɛlɛ kɛ , hali n'a ma kɛ ko nɔgɔn ye .
"""" Fɛn min jɔda ka bon a bɛɛ ye diɲɛnatigɛ la , o ye ka se ka wuli k'i jɔ kokura .
Ne binna siɲɛ caman , wa n hakili b'a la don min na n y'a fɔ n fa ye ko n bɛna baarakɛbaga bɛnkansɛbɛn bolonɔbila Ereyali Madiridi la ani k'u ye bɛnkansɛbɛn kofɔ n ye nin wari hakɛ in na .
N fa ko n ma , n denkɛ , an tɛna faantanya bilen abada .
San damadɔ o kɔfɛ dɔɔnin , n tun bɛ min sɔrɔ kalo o kalo , n tun b'o de sɔrɔ komi o komi , wa n y'a fɔ n fa ye a tuma , Ala ka kabako de ye nin ye .
N b'a fɛ ka maana ncinin dɔ lakale aw ye .
Mɔgɔ min b'a ka wari mara so , kasɔrɔ a t'a kɛ foyi ye , o wari tɛ taa ɲɛ .
Mɔgɔ min b'a ka wari bila warimarabon na , hali n'a kiimɛnan ye 2 % de ye , a bɛ dɔ sɔrɔ .
Ne y'o de kɛ ni bɔli ye Ereyali Madiridi la , yɔrɔ min na n tun tɛ ntola tan , ka taa Mazɔriki , yɔrɔ min na n y'a daminɛ ka ntola tan .
Ne ye nɔgɔyada min sɔrɔ ka ntola tan dɔgɔkunlaban o dɔgɔkunlaban , o de y'a to n ka kɛ n ye min ye bi , """" a ko ten .
Ani ka denmisɛnw ladi u ka dusu sɔrɔ ka latigɛli ɲumanw ta diɲɛnatigɛ la .
Samiyɛli Eto Fisi y'a ka kuma kuncɛ ni pereperelatigɛli ye ko Mali ye jamanaw bɛɛ la baanabaw dɔlakelen ye diɲɛ kɔnɔ .
"""" Bi , jɛn tɛ se ka kɛ n'a ye an ka kɛ faantanw ye , nka an y'a ye k'a da a kan an sɔnna a ma .
Ka kɛ baana ye , o ye hakililako de ye ani o tɛ ka wari sɔrɔ diyagoya la , nka hakililako de don , """" a y'o pereperelatigɛ .
Mahamadu Tarawore .
An ka jamana lakanako ye kunnasirikoba ye , bawo jatigɛwale binkanniw bɛ ɲini ka kɛ Mali faantanjamaw ka don n'a dugujɛ kow ye .
Buguni kɔlɔsilikɛdaga min bɛ ƐRƐNI 7 kan , polisi , duwaɲɛ , zandarama ani sɛnɛfɛnw saniyaw fɛsɛfɛsɛlibagaw ka daga sigilen bɛ yɔrɔ min , kɔra mɔgɔfagabinkanni dɔ kɛyɔrɔ ye , sibiridon sufɛla la k'a dugu jɛ karidon na mɛkalo tile 30 laban na , sɔgɔma
nɛgɛkanɲɛ 3 fanfɛlaw la , min kɛra cɛ marifatigi dɔw fɛ , minnu bugunatigɛw ma dɔn fɔlɔ , ka segin an ka lakana ɲɛmɔgɔw kumafɔcogo falenbaliw kan , juguman na su duuru bɔra min na , ni polisi jalatigidankan kelen ani sigidalamɔgɔ gansan naani bɛ minnu na .
Ka bɔ kunnafonisunw bɛnnen na kelen ma , binkannikɛlaw nana motow de sanfɛ , k'u kɛ mɔgɔ fila - fila kuluw ye .
Kulu fɔlɔ y'i kunsin siratigɛwari saralidaga fanfɛ ani filanan , polisiw ka daga fanfɛ .
Ani ka tɛmɛ kuma fɛ ko u kɛlen k'u cooko koɲuman , binkannikɛla , minnu tun bɛ siratigɛwari saralidaga yɔrɔ la , ye hii kɛ .
O la , olu ka marifamakanw wulilen ka tugu ɲɔgɔn na , o nana ni jawuli dan ye .
Wa , o bɛɛ ni taafan yɛrɛɲini kɔnɔ , minnu tun bɛlɛnnen don polisiw ka daga yɔrɔ la , y'a daminɛ ka mugu ci jama na .
U ka mɔgɔfaga falaman kɔnɔ , binkannikɛlaw ye mɔgɔ duuru faga , jamana polisi jalatigidankan kelen bɛ minnu na .
U ye mobili fila fana jeni .
Nin ko gɛlɛyayɔrɔ ye min ye , o ye ko nin kulu sera k'a ka waleya kɛ ni jasigi ye ani k'i dɛn ka taa u nanamasumalen kasɔrɔ kana ani lakana kɛbagaw ma balan hali ncinin da u ɲɛ .
Ɲuman na , a dantigɛra an ka kunnafonisunw fɛ cogo min , Jiw ani Kungow cakɛlaw ye binkannikɛlaw kunbɛn u ka kɔlaseginni kɔnɔ , wa , u n'olu cira ɲɔgɔn na .
Ani k'a fara a kan k'o ciɲɔgɔnna senfɛ kisɛ kelen ye binkannikɛla , minnu ye hii kɛ Buguni daga kan ka kɛlɛkɛcɛw kelen minɛ .
Ani fana , u ye bugunatigɛsɛbɛn dɔw to u kɔ , minnu mɔgɔw jaw bɛ yaala la bɔlɔlɔ sanfɛ kaban , wa ɲinini fɛlasɛbɛn dɔ bilala o cogo la walasa k'a mɔgɔ kofɔlenw lasɔrɔ .
Binkanni kɔfɛ , i n'a fɔ an ka ɲɛmɔgɔw bɛ se a la kosɛbɛ cogo min na , Buguni marabolo gɔfɛrɛnɛri , Zenerali Keba Sangare , taara a yɔrɔ la k'a tiɲɛniw lasa .
O kɔfɛ , Jatigɛwalekɛlaw Kɛlɛli Lakanabaga Kɛrɛnkɛrɛnnenw ( Fɔrisati ) sɔrɔdasikulu kelen yɛrɛkɛra dugu kɔnɔ walasa ka mɔmɔni baaraw kɛ .
Ani fana , Buguni marabolo mara waleyali kuntigi y'a kɛ sababu ye ka wele bila jamaw ma dusujɛlenya jɛkabaara la ni kana ani lakana kɛbagaw ye , bawo , a sɛbɛnw kunnafonisunw masurunnamɔgɔ dɔw ka fɔ la , npogotinin san wolonwula dɔ tun y'a binkannikɛlaw ye tile kɔnɔ , ni k'u kofɔ a bangebagaw ye , minnu tun
m'u hakili jɔ a fɛ .
Gɔfɛrɛnɛri y'a ɲini kana ani lakana kɛbagaw fɛ u kɔnkɔnmanenba ka to .
O kɔfɛ , a taara Buguni Sesesɛrɛfu la ka nɔgɔya da mɔgɔ joginnen wolonwula ye , minnu cɛla saba ta ka jugu .
K'a dɔn ko a bakurubajate bɛ su duuru kofɔ , polisi jalatigidankan kelen , marabolo sɛnɛ ɲɛmɔgɔyaso ka sɛnɛfɛnw saniya sɛgɛsɛgɛli cakɛla kelen , sofɛriparanti fila ani fure kelen min ma bugunatigɛ fɔlɔ bɛ minnu cɛla .
Bubakari PAYITAWO - Walasa k'a ka cɛdenw bila wulikajɔ la kalata nataw kɛlɛw kama , Perezidanfanga waleya ɲɛtaa kama ( AYƐRIPE ) politiki faraɲɔgɔnkankulu , min ɲɛmɔgɔya bɛ Ceman Hibɛri Kulibali bolo , ye nin kalafili bolodiɲɔgɔnma in musow ani denmisɛnw ka kolatilennaw ɲɛmɔgɔyakuluw kunbɛn .
Nin ɲɔgɔnkunbɛn jɔda bɛ min na , mɔgɔ min bɛ se ka kɛ cɛbɔ ye ka baara waatijatesɛbɛnw na perezidansigikalata nata la , minsiri kɔrɔ Ceman Hibɛri Kulibali , kɛra Loteli de Lamiciye la .
A tun kɛra politikitɔn , minnu bɛ AYƐRIPE la , perezidan caman ɲɛna , i n'a fɔ PEZIYA Hamadi Sangare , Pariti Mali Emɛrizansi Musa Umaru Jawara a bɛ fɔ min ma Baci , min tɛ dɔwɛrɛ fana ye a Jɛɲɔgɔnyatɔn Waleyali Ɲɛmɔgɔ kɔ , FAKI Seyidu Umaru Ture .
AYƐRIDE faraɲɔgɔnkanjɛkulu perezidan , min kologɛlɛyalen don ni politikitɔn mugan ɲɔgɔnna ye ani tɔn caman , y'a dantigɛ ko fo u ka Cɛmancɛlafanga ɲɛmɔgɔw bilasira , yaasa u k'u ka ciw ɲɛ sɔrɔ .
Olu bɛ tali kɛ , k'a bila ko bɛɛ ɲɛ , kalata labɛnni , danaya bɛ min na , waati kofɔlen kɔnɔ .
Ani k'i sinsin denmisɛnw ni musow ka wulikajɔ kan , walasa ka dɛmɛ kɛ ka jamana ka lakana hakililatigɛ ka tɛmɛ nin kan ani sendonni kologɛlɛn kalata nataw la .
A y'a dantigɛ ko a ka kan musow ni denmisɛnw ka bila tɔgɔdisɛnbɛnw yɔrɔ ɲuman na wasadenkalataw ani sigidakalataw la , minnu bɛ na .
An b'a fɛ ka damakɛɲɛni lataaɲɛ , kasɔrɔ a tɛ kɛ ko an ma an ka musow ni denmisɛnw degelikalan fisaya , politiki ɲɛmɔgɔya la ani senyɛrɛkɔrɔ ni sɔrɔ bɛ kɛ baara minnu na kalansenbolo wɛrɛw la .
A y'a ɲɛfɔ ten .
Ceman Hibɛri kulubali bolo , fo k'a kɛ cogo la Mali la , npogotigiw ani musow ka kɛ ɛnzeniyɛriw ye , yaasa dɔ na bɔ musojama ka kɔfɛtoli la , hadamadenya sira la .
Ani ka soronadon kɛ , k'a ɲɔgɔnna ɲɔgɔnbɛnw lacaya AYƐRIPE jɛɲɔgɔnyakulu musow ani denmisɛnw cɛ .
A ka kuma bɛna dafa kumakɛla wɛrɛw fɛ , i n'a fɔ Musa Umaru Jawara a bɛ fɔ min ma Baci ani Hamadi Sangare , minnu ye biro fila ninnu kakililatigɛ u ka kɔkɔrɔdonw na an'u labɛnni k'u bilasira .
Ka kɔn o ɲɛ , AYƐRIPE musow ka perezidanti , Mmu Tarawore Kadijatu Tarawore ani denmisɛnw ka perezidan y'u ka biro jira , ka bɛn u kelenkelenna ta ma , ani k'u ka walebolodalenw siraw kunbabaw kofɔ , k'u ka faraɲɔgɔnkankulu jɔyɔrɔtigi fɔlɔw wasa .
An k'a dajira ko paritiw bɛ ye AYƐRIPE kɔnɔ , i ko Modibo Sumare ka IYƐRIPE , Hadi Ɲangadu ka ƐMUPEYƐMU ani a ye donni belebele sɔrɔ , AYƐMUPE - Mali tɔn ta , denmisɛn kolaɲinina caman bɛ min na
Birino SEGEBEJI - ASEYI 2000 Jiritukɔrɔla marali ye fɔɲɔgɔnkɔ dɔ kun ye Bamakɔ Jiw ni Kungow marabolo waatilaɲɛmɔgɔmuso , Mmu Jeneba Gindo ani Musa Nantege Tarawore cɛ .
O laban o bɛ baaradasɛbɛn sɔsɔ , min b'a ka nin yɔrɔ , ɲɛw bɔlen don min fɛ , labɛnni bɛnkansɛbɛn wuli .
Baaradasɛbɛn n ° 22 / DEYƐREYƐFU / DEBE kɔnɔ , Bamakɔ Disiriki marabolo Jiw ni Gungow ɲɛmɔgɔmuso , Mmu Jeneba Gindo bɛ yɔrɔlabɛn bɛnkansɛbɛn wuli , min dira san 2007 , Musa Nantege Tarawore ma ASEYI 2000 siraba fan fila tilali ka bɔ ɲɔgɔn na banbali labɛnnen fandɔ kan , min lakodɔnnen don ni
Jiritukɔrɔla Kɛnɛ tɔgɔ ye ka caya , .
Ne wasalen b'i hakili jigin ko jirisiɲɛw ani feerew labɛnni k'u bɔ ASEYI 2000 siraba fan fila tilali ka bɔ ɲɔgɔn na banbali labɛnnen kan , bɛnkansɛbɛn min kɛra e ni Marabolo Banakɔla Minɛko ɲuman Ɲɛmɔgɔyaso cɛ , k'a bɛn marisikalo tile 20 san 2007 ma , b'a dajira k'i yamaruyalen bɛ ka yɔrɔ labɛn ani
k'i sigi walasa ka jirisiɲɛw ani feerew bɔ ni k'u feere , ka yɔrɔ labɛn ani k'i sigi ni jirisiɲɛbɔla tɔgɔ ye ,
mɔgɔ bɛ se k'o kalan bataki kɔnɔ , """" kɛlɛɲɔgɔn """" sera ka min sɛnbɛnfuraja kelen sɔrɔ .
N kɛlen k'a lakɔlɔsi k'o bɛnkansɛbɛn sɔsɔra san caman ni luwansewari dɔ minɛni ye , Marabolo Banakɔla Minɛko ɲuman Ɲɛmɔgɔyaso yɛlɛmanen k'a kɛ Marabolo Jiw ni Kungow Ɲɛmɔgɔyaso ye sɛtanburukalo tile 23 san 2009 perezidansariya n ° 09 - 500 / PEYƐRƐMU fɛ , n'o tɔgɔtigiya ye , a bɛ wajibiya ne ma k'i
ka bɛnkansɛn wuli , k'a ta bi don feburuyekalo tile 12 san 2021 na .
Mmu Jeneba Gindo y'a kuncɛ ten .
Ban kɛra lafasalikuma minnu ma , Musa Nantege Tarawore fɛ , min bɛ kulola ni yɔrɔlabɛn bɛnkansɛbɛn sariyasen 9 sɔsɔli ye .
Jiw ni Kungow ɛnzeniyɛri , min bɛ sɛgɛnnafiyɛnbɔ la , sɔminen bɛ jɛɲɔgɔnjuguya fɛ Jiw ni Kungow cakɛda ni Laraba Kere cɛ , sisan """" jiritukɔrɔla """" nafabɔbaga .
Fɔɲɔgɔnkɔ dɔw donna o laban ni Jiw ni Kungow ɛnzeniyɛri cɛ , k'a sababu kɛ luwansewari dɔw sarabaliya ani majɛ wɛrɛw ye .
W'a tun ɲinina Laraba Kere fɛ a ka wuli ka bɔ yɔrɔ la .
I ko bɛnsenma , sariyalatilennaw ka laɲini dugujɛ de , ka sin Kere ma , Jeneba Gindo ye bataki dɔ ci a baaraɲɔgɔn ma , min bɛ sɛgɛnnafiyɛnbɔ la , a ka yɔrɔ bila .
Bataki dɔ kɔnɔ , mi cira Laraba kere ma , k'a sɛbɛnfura dɔw lase mɔgɔ caman na , Mmu Jeneba Gindo bɛ minnu na , Musa Nantege Tarawore b'a sɛbɛn ,
KERE , zuluyekalo san 2020 kalo luwansewari sarali senfɛ , e tun y'a fɔ ne ye ko Jamana Jiw ni Kungow Ɲɛmɔgɔ ko i kana ne ka luwasewariw sara , ani k'ale bɛ se ka ne nɔminɛ kiri la , ko mɔgɔ min ye ne ka bɛnkansɛbɛn bolonɔbila sara ani ko k'ale to Jamana ka Ɲɛmɔgɔya la , a tɛ min sɔrɔ , ne b'o de sɔrɔ ka n to
sɛgɛnnafiyɛnbɔ la .
N b'i hakili jigin tuguni , ko utikalo san 2020 luwansewari sarali senfɛ , ne tun y'i wele ka na n ka mobili kɔnɔ walasa ka wari di i ma , e y'a fɔ ne ye , a don na , ko Jamana ka Ɲɛmɔgɔ ani Marabolo ka Ɲɛmɔgɔmuso bɛ ne juguya la .
O bɔlen kɔ yen , k'u y'a ɲini e fɛ i ka fɔɲɔgɔnkɔ dɔ wuli walasa u ka se ka ko kɛ ne juguya la .
Musa Nantege bɛ taa yɔrɔ jan na ka tɛmɛ nin kan , n'an ka wari miliyon caman yiriwalinafolobɔw kofɔli ye , walasa k'a kɛnɛ labɛn ka ɲɛw fa .
Ka tɛmɛ jiriw turuli an'u ladonni kan ale fɛ , Jiw ni Kungow ɛnzeniyɛri , min bɛ sɛgɛnnafiyɛnbɔ la , ye baara kologɛlɛn kɛ ka kɛnɛ lasaniya .
Sisan Jiritukɔrɔla nafabɔbaga ,
min ye yɔrɔ luwansebaga duurunan ye , o ni Jiw ni Kungow baarakuntigiw bɛ janfa na Musa Nantege Tarawore juguya la wa ?
min y'a koɲɛ da kɛnɛ kan , kasɔrɔ a ma sɛgɛsɛgɛli yɛrɛ - yɛrɛ kɛ , kow bɛ jo di kunnafonisɛbɛn """" Wɛnde ( 22 ) sɛputanburu """" ma .
A' y'a kalan nin duguma !
kunnafonisɛbɛn .
Liberason .
A ka kunnafonisɛbɛn dilen na jumadon zuwɛnkalo tile 18 san 2021 , b'a da kɛnɛ kan faseri dɔ kɔnɔ min welela
Perezidan Habibu Sisoko ka kontiw an'a ka jigiwarow . Sentifu Mali ka laselisɛbɛn fandɔw sɔmina ale la ni nafolomugu lasaniyali ye , k'a bɛn wari hakɛ 15 424 130 717 ma ( waleyali minnu nɔw yera Mali ani Senegali waribonw kɔntiw faralen na ɲɔgɔn kan , san 10 kuntaala kɔnɔ ) .
Sentifu Mali , sinsinnen san 2016 marisikalo tile 17 sariya n ° 2016 - 008 sariyasenw 7 ani 113 kan , min ye sariyaw kɛlen ye kelen ye , ye laselisɛbɛn bila ka taa jamana lafasalisariyatigi ma , min bɛ Bamako Disiriki Komini 4nan warikokiriso la , kow kan , minnu bɛ se ka kɛ nafolomugu lasaniyali sariyasɔsɔ ye , Habibu Sisoko kunkan .
min , kirikun kunnafoniɲini ko la , ye bulon 8nan kiriso kɛrɛnkɛrɛnnen kiri kunnafoni kiritigɛla bila ka kiri kunnafoniɲini dɔ dayɛlɛ .
Kunnafoniɲini kiritigɛla , kɛlen kɔ ka kunnafoni baaraw kɛ ( lamɛnniw , seereyaɲiniw , hakɛw labatoli kɔnti kan , adw . ) , ye sɛbɛnw laseli kɛ sɛtanburukalo tile 7 san 2020 lafasalisariyatigi ma , walasa a k'a fɛla laban fɔ a koɲɛ tɔ kɛcogo kan .
Jaabi la , lafasalisariyatigi kɛlen k'a lakɔlɔsi ko jalaki talenw ka ɲɛsin Perezidan Habibu Sisoko ma kologirinya , a y'a ɲini kunnafoniɲini kiritigɛla fɛ , min y'a kɛ a ta ye , a k'a ko bila .
K'a fara a kan , kunnafoniɲini kiritigɛla y'a wari hakɛ jate jɔnjɔn bisigilen don siga la ni nin kumaw ye .
A bɛ ye sɛbɛnw la ko wari hakɛ minnu bɛ tali kɛ wari bilali danfaralenw na , minnu kɛra a waati la , olu jatera a wari kofɔlen na kasɔrɔ u bɔra a ka don bɛɛ kɔntiw la , minnu fana jate bɔra , ko o la , o ko kɛcogoya y'a to wari hakɛ mumɛ dɔw ka jate siɲɛ caman , ka fili don wari
kofɔlen mumɛ faralen na ɲɔgɔn kan kasɔrɔ o jate tɛ tiɲɛ ye .
A ko nɔbilali dantigɛra ni kunnafoniɲini kiritigɛla ka san 2020 kalo 11nan tile 20 nɔbilali kiritigɛlasariya laban ye , tugu bɛ kɛ min kɔ , .
Mali kunnafoniɲini kiritigɛla ka nin latigɛlisɛbɛn bɛ nin sɛbɛnw datugu ani fana k'a kɛ ko kun tɛ laselisɛbɛn wɛrɛ si la , min bɛ tali kɛ nin koɲɛ na .
Nin koɲɛ kiriko labancogo , min kɛra nɔbilali kofɔlen ye kunnafoniɲini kiritigɛla fɛ , bɛ bɔli kɛ kosɛbɛ ka dan sigi nin mɔgɔ bugulenw dibi la ka kokɛtaw la , minnu ka cɛsiri kun kelen ye ka Perezidan Habibu SISOKO ka tɔgɔtigiya lanɔgɔ .
Ladilikɛcakɛda , """" Erefilɛkiti Kɔnsilitingi ƐSIYAYƐSI """" Perezidan , Nguda Fali KANI - Nin miirinako sɛbɛnni labɛnnen , min hakilila bɔra ko kɛlen na tiɲɛ na , min labarala Mariyamu miirina fɛ , b'a kalanbaga cun tiɲɛ dɔ la , min bɛ ye ka caya Mali sigidajamaw na .
Sigifɛnw bɛ npogotigiw minnu nɔfɛ , ka koɲɛ .
U tila bɛɛ bolo , furu tolen bɛ sugolako ye , min lasɔrɔ ka gɛlɛn , k'a kun kɛ u ka dimin ye , cɛ caman bɛ boli min ye .
Amina sanji bi saba bɛ dafa sɔɔni .
Nka musogana don halibi .
Kasɔrɔ npogotigi tila bɛɛ , minnu b'a si hakɛ la , ye denbatigiw ye kaban u ka ga kɔnɔ .
Amina , min cɛka ɲi , sara b'a la , a hakili ka di ani mɔgɔ sɛbɛ don , ye cɛw ni ɲɔgɔn cɛ fadenya jugu kun ye .
Cɛ , minnu b'a ye , bɛ jarabi la yɔrɔnin kelen .
A ɲininiw furu la bɛ kɛ i ko u bɛ dabila .
Kɛleyabagatɔ hakiliw - Cɛw bɛ boli n ɲɛ k'a da a kan sigifɛnw bɛ n kɔ . HYPERLINK """" https : / / saheltribune . com / sufɛla - cɛw - walima - musow - ye - sigifɛnw - ye - wa % ani 2 % 80 % 89 % """" musonin bɛ nimisa o la .
K'a to sigifɛnw bolo , a tɛ se ka koron an'a minɛni bɛ gɛlɛya .
I b'a fɔ k'a fanga bɛ bonya ka kɛ a ɲɔgɔnna naani ye .
O waati surunnin kɔnɔ , a tɛ fɛ cogo si la cɛ ka kɛ a kɔrɔ .
O sigifɛnw , minnu b'i ko u bɛ keleya ne na , tɛ wuli u ka kow fɛ k'a juguya fo waati min na n bɛ ɲini ka cɛ sɔrɔ , a y'o dantigɛ .
A dun na , mɔgɔ minnu tɛ nin HIPƐRILƐNKI ko minɛ sɛbɛko ye , olu ka ca
« http : / / news . acotonou . com / h / 111364 . Htlm » ' HIPƐRILƐNKI
« https : news . acotonou . com / h / 111364 . htlm »
sigifɛn minnu ka ca dɔɔnin an tile npogotigiw fɛ .
Mɔgɔw bɛ ban k'u bɛ yen , kasɔrɔ u dun tɛ se k'a ɲɛfɔ kɛnɛ kan , fɛn min bɛ nin npogotigi ninnu bila yɛrɛtufatufa la , ni sigifɛn ninnu donna u la .
Kamu yɛrɛ - yɛrɛ bɛ yen halibi . Nin ko cogoya bɛ Amina bila miiri la ko kanu yɛrɛ - yɛrɛ tɛ diɲɛ in kɔnɔ .
Kanu ye ka kɛ i kanukɛɲɔgɔn fɛ , k'a dɛmɛ farikolo ani nikun na , waati min na a bɛ gɛlɛyaw kɔnɔ , nka nin cɛ ninnu bɛɛ , minnu bɛ to ka boli ne ɲɛ k'a da a kan u bɔra a kalama ko n tun man kɛnɛ , tun tɛ n fɛ a ɲɛ kan , a bɛ nin kɛ k'a yɛrɛ lasɔn .
I n'a fɔ mɔgɔw b'a fɔ cogo min na ka caya , jigifa bɛ bange jigiwaro kɔnɔ .
Amina laban bɛnna n'a nikun balimamuso ye .
Usumani .
A jigi warolen a ka kanu donnen bɛɛ la , minnu ka kan ka taa furu la , a labɛnnen ka sɔn a dakan musoganaya ma sisan , a y'a ŋaniya ka ɲɛfɔli kɛ mɔgɔw bɛɛ ye , minnu bɛ na u nun foori .
Kabini u ka ɲɔgɔnkunbɛn fɔlɔ , a y'a ɲɛfɔ Usumani ye dimin min b'a kan .
Kamalennin Usumani , min fana si bɛ sanji bi saba ɲɔgɔnna na , sɔnna , o n'a ta bɛɛ , ka Amina furu ani k'a ka bana furakɛ .
Bi , ne ye musow bɛɛ la sewalen ye .
N bɔra a kan , laban na , ko kanu yɛrɛ - yɛrɛ bɛ yen , halibi , yɔrɔ dɔ la .
Nka fo waati ka kɛ yanni bɔ ka kɛ a kan , a sewalenba y'a kuncɛ ten , a ka furusiri kunnabiri jukɔrɔ .
Mariyamu Njayi kunnafonisun .
https : / / saheltribune . com - Waraninkalan dɔ tun ɲininen don kosɛbɛ Siniwajamana kɔrɔnfɛla la , a porokotolen kɔ , a ni wara fila wɛrɛw , ka bɔ baganmarafogon dɔ kɔnɔ , min tun bɛ ka firi lagosiliw kɔrɔ , k'a da a kan a sumayara welemada fɛ .
Hanguzu sigibagaw , duguba min sigilen don Sangayi worodugu ni tilebin cɛ , kilomɛtɛrɛ 160 ɲɔgɔnna , y'a wara kelen , min bɛ kannabila la , yɔrɔ ye , kabini alamisadon .
Mɔgɔ dɔw y'a miiri , o la , k'a bagan na kɛ a sera ka porokoto ka bɔ kɛrɛfɛla warabafilɛso dɔ la .
Nka Hanguzu baganmarafogon , min bɛ sahelikungo bagan caman mara , fɔlɔla k'a nkalontigiya ko sira si t'u cɛ .
Yaan'a ka waatiladatuguli kofɔ sibiridon , k'a """" kunw kɛ lakanako """" ye .
A warabafilɛso laban jɛnna n'a ye . A kibaruya latɛmɛtɛmɛna joona bɔlɔlɔ barokɛyɔrɔw sanfɛ .
Waati jan tɛmɛnen kɔ de , sibiridon , a warabafilɛso laban jɛnna n'a ye k'a ka lamaradenw dɔlakelen tun ye kɛnɛ minɛ .
Ani a baganmarafogon ka sɔrɔ ka yafaɲiniw kɛ , k'a ma kɔn ka welemada kɛ , walasa a kana """" mɔgɔw ja wuli . """"
Waraninkala denmisɛn saba bɔlilen . Sigida ɲɛmɔgɔw ye mɔgɔ duuru minɛniko fɔ , ntɛnɛndon , warabafilɛso ɲɛmɔgɔ bɛ minnu na , ani sɛgɛsɛgɛli dɔ dayɛlɛli .
Siniwaw ka kunnafonidisiraw ka fɔ la , waraninkala denmisɛn saba mumɛ de bolila ka bɔ a baganmarafogon na .
Fila sera ka minɛ dɔgɔkunlaban kɔnɔ , a sabanan tun bɛ ka ɲini tuguni ntɛnɛndon ni fɛɛrɛbaw ye , janko sannataw .
Siɲɛ fɔlɔ tɛ . Siniwajamana na , baganmarafogonw ye lagosiliw kunw ye , u ka baganw balocogoyaw kosɔn , ani fana kasaaraw kosɔn saya bɛ bɔ minnu na , n'a bɛ da lakanani sariyaw ka bololatigɛlenyaw kunna .
Nin t'a siɲɛ fɔlɔ ye , kungokɔnɔbaganw ka lasiranni kɛ jamana kɔnɔ .
Kalo tɛmɛnen , Siberi jaramaŋana dɔ y'i yɛrɛ sɔrɔ a kelen ni togodalamɔgɔ dɔ kelen ye , Risijamana dancɛ dugunin dɔ la , yanna k'i kɛ a kan , sigida kunnafonidiminɛnw tun y'o lase .
7 siri 7 . be fɛ : Mali jamana Kotigibaw ka kolatigɛjɛkulu ( SEYƐNIPEYƐMU ) kɛra , alamisadon , zuwɛnkalo tile 17 san 2021 , Kafo Jiginew ka Ɲɔgɔnyeba 32nan daga ye .
A baaraw dayɛlɛli ɲɛmɔgɔya tun bɛ Sayibu Jabi bolo , ladilikɛla fɛɛrɛtigi , sɔrɔ ani nafolokow minisiriso la , k'a kɛ Kafo mara kolatigɛjɛkulu perezidan , a Ɲɛmɔgɔba ,
Ibarahima Keyita , ɲɛna ani fana jɛɲɔgɔnw ni kɛsu biro mɔgɔw bɛɛlajɛlen . A mara kolatigɛjɛkulu perezidan ka bisimilalikumaw kɔfɛ , Kafo Jiginew ɲɛmɔgɔba ye san 2020 baaraw dajira .
A ka ɲɛfɔliw la , kɛsu y'a ka baaraw daminɛ nin y'a saba 33 ye , k'a bɛn san 1987 ɔkutɔburukalo ma . Mali Warimara ani jurudon bolodiɲɔgɔnma kɛsuw ka faraɲɔgɔnkantɔn y'a ka baaraw kɛ san 2020 lamini cogoya dɔ kɔnɔ , min bɛ taamasiyɛn ni Kowidi - dizinɛfu ( 19 ) fiɲɛbanaba
juguyali ye , min ni politiki ni lakanako gɛlɛya donna ɲɔgɔn na , Mali cunnen don min kɔnɔ kabini san 2012 zanwuyekalo la .
Magan , minnu kɛra nin kɛnɛyako ani politiki ni lakanako gɛlɛya cogoya kɔnɔ , n'u ta bɛɛ , a cakɛbulon ye miliyon 291 bin sɔrɔ , minnu kun jɔnjɔnw ye ,
ban kɔɔrisɛnɛ ma , min nana ni togodaw motosɛnɛkɛla ani jurumantigɛ ba caman ka sɔrɔw binni belebeleba ye kɛsuw kɔnɔ ,
Wari hakɛ ɲɛcogo tiɲɛni ani juru kundama jiginni k'a da baarawaati tɛmɛnen kɔrɔ ,
doniw cayali , minnu sirilen don wari sɔrɔta la ,
nafolokow doniw cayali , minnu sirilen don wari singalenw jiidi la ani wari bilalenw faralen ɲɔgɔn kan tɔndenw bolo , kasɔrɔ kunfalen damakɛɲɛnen t'a la nafololafɛnw dakun na , k'a da baaraw nɔgɔyadaw dɔgɔya kan .
Keyitakɛ y'a jira k'a y'a ka baarakɛjama ka saraw doniw ta ka ɲɛ , o min hakɛ taara ɲɛ , ka bɔ 756 la san 2019 ka kɛ waatibɛɛbaarakɛla 764 ye , ni k'a ka kandiw bɛɛlajɛlen jaabi koɲuman ka sin nafoloko jɛɲɔgɔnw ma .
O bɔlen kɔ yen , a cakɛbulon ka baara jiidili kiimɛnan seginna kɔ kosɛbɛ san 2020 kɔnɔ .
Min bɔra o la , o ye 1 , 9 % ye k'a da 6 , 7 % kɔrɔ , san 2019 kɔnɔ .
A kɔrɔtalen don ka tɛmɛ jamana ka jiidili kiimɛnan kan , jɛda kɛra min na ,
ni 2 , 9 % ye san 2020 kɔnɔ . """" An bɛ hakilijigin kɛ ko an y'an ka juruw sara u saracogo la an'u sarawaatiw la , ni k'a cakɛbulon ka danbetigiya ani danayatigiya lafisaya , """"
Kafo Jiginew faraɲɔgɔnkankulu kunkan , a ye jaabi sɔrɔ bin bɛ min na ni sefawari dɔrɔmɛ 291 . 192 . 943 ye baarakɛsan 2020 kɔnɔ .
Nk'a cakɛbulon ye taaɲɛw kɛ , minnu nɔw ka bon , san 2020 kɔnɔ , n'olu ye , dɔwɛrɛw cɛla : dɔ farali ɲɛnaman ye a kɔnɔmɔgɔw hakɛ kan ( tɔndenw ) , kuru BB sɔrɔli , san 2020 desanburukalo la , Nafoloko ani hadamadenya kiimɛni kurudi la , min kɛra diɲɛ kurudicakɛda
fɛ min tɔgɔ ye """" Mikorofinanza . """"
Nin kuru hakɛ y'a bɛɛ la ɲuman ye , min sɔrɔla fo yan a cakɛbulon fɛ , waati cogoya gɛlɛmanba n'a ta bɛɛ , min taamasiyɛnna ni KOWIDI - DIZINƐFU ( 19 ) fiɲɛbanaba ye , hadamadenyako ni politiki gɛlɛya , banni kɔɔrisɛnɛ ma , ani laban na Ɲɛmɔgɔba ( DEZE ) , Dawidi Dawo , ka fatuli cunnen , an
tɛna ɲinɛ ale min kɔ abada , a ɲɛmɔgɔba y'o ɲɛfɔ .
Sɔrɔ ani Nafolokow minisiriso tɔgɔlamɔgɔ bolo , taamasiyɛnnan jɔnjɔnw kunda , a ka kan ka jate ko san 2020 desanburukalo laban na wari bilalen hakɛ kɛlen ɲɔgɔn kan kɛra sefawari miliyari 123 , 8 ye , k'a da sefawari miliyari 101 , 9 kɔrɔ san kelen ka kɔn .
Min ye wari hakɛ kɛlen ye ɲɔgɔn kan min dira , a bugunna ni 20 , 0 % ye , ka jate k'a kɛ sefawari miliyari 156 , 7 ye , k'a da sefawari miliyari 130 , 5 kɔrɔ san kelen ka kɔn .
K'a sanga san tɛmɛnenw ma , wari hakɛ kɛlen ɲɔgɔn kan taaɲɛ kiimɛnan tɛmɛna kiiminan 9 , 6 % kan , min yera san 2019 ani 14 , 0 % , min jate taara k'a kɛ san 2018 ta ye .
O la , fiɲɛbanaba , min sirilen don KOWIDI - DIZINƐFU ( 19 ) la , waati cogoya n'a ta bɛɛ , jamaw ka danaya , k'a sin jurudonkɛsuw baara bolofara ma , tora a nɔ na .
A kɔni ye dusu don cakɛbulon na , ka tugu a ka san 2019 ka taa san 2023 koɲɛ bolobadalenw sira belebelew fɛɛrɛ talen waleyali kɔ , k'a to laɲini jɔnjɔn ye , ka nafasɔrɔ ani nafoloko ni hadamadenya sebagaya lafisaya waati surun na .
I n'a fɔ u ka lajɛba kelen - kelen bɛɛ la , jɔnjɔnw dira Kafo Jiginew kɛsu duuru bɛɛ la ɲumanw ma .
Berehima Jalo - A kow , minnu ka jugu ka se hakɛ la , nana ni kow kɛli caman ye , kɛlɛbolow ka kunnafonidi ni forobakow siratigɛw ɲɛmɔgɔyaso ka kumalaseli dɔ , Kayi marabolo polisiɲɛmɔgɔw ,
Bamakɔ polisiw ka lafasalitɔnw , ka dantigɛli dɔw bɛ minnu na .
Wideyo dɔ , bilalen bɔlɔlɔ forababaroyɔrɔw kan , bɛ polisikɛ dɔ bugɔli jira jamana garidi denmisɛnw dɔw fɛ , minnu taatɔla don kɛlɛdaga la .
Waleya gɛlɛn min kɛra Seware ( Moti ) , k'a janya ni kilomɛtɛrɛ 630 ye Bamakɔ la .
Tajurusaraw waleya de tun don , k'a da waleya gɛlɛn dɔwɛrɛ kan , Bamako jamana garidiw ka cɛden dɔ bɛ min na .
Bɔlɔlɔkakuma """" ojo """" bataki dɔ la , min tigiya dira garidiw ka cɛden ma , min ye dusuw bɔli sinti ye sɔrɔdasiw ani garidiw cɛ , o laban o de b'a ɲɛfɔ ko ɲankata dara ale kan polisiw ka yɔrɔyaalalakulu dɔ fɛ , zuwɛnkalo tile 11 ka taa tile 12 sufɛla la , Sotuba ( Bamakɔ )
.
Ne tun nana n ka dumuni ɲini n kanimɛmuso fɛ .
K'a to ne n'o denmuso bɛ kumafalen na daba la , polisi , minnu bɛ yɔrɔyaala la , ye neni jugu fɔ ne la .
Ne k'u ma nin tɛ kumacogo ye mɔgɔw fɛ .
U ye n minɛ ka bila u ka mobili kɔnɔ ni sɔrɔdasiyafanga ye , ni ka n bugɔ fo ka taa an se polisiso la .
Garidikɛ y'o ɲɛfɔ , a ka koɲɛfɔcogo la .
Ko gɛlɛnw don u damana wa ?
Kolonɛli Suleyimani Danbele , Mali kɛlɛbolo ka kunnafonidi ɲɛmɔgɔ ka fɔ la , ko kɛlenw don u damana , minnu lajɔra teliya la .
A wideyo bɔlen kɔnɔ bɔlɔlɔ baarokɛyɔrɔw sanfɛ , jamana garidiw ka cɛden dɔw y'u kɛ polisi denmisɛn dɔ kan , min tun bɛ baara la Seware sirakun koorimunumunuta yɔrɔ la , ni ɲangata kɛli ye .
K'a bɔ bugoliw la , nenini juguw fɔra polisikɛ ma sɔrɔdasiw fɛ .
Ko bɛɛ b'a jira ko a waleya ja tara ani k'a cɛrin a binkannikɛlaw yɛrɛw fɛ .
A wideyo kɔnɔ , u b'a ɲini a polisi denmisɛn fɛ , o min tun ma boliyɔrɔ sɔrɔ , i n'a fɔ a baaraɲɔgɔnw , a ka kibaruya lase Mali polisiw ma .
A ɲɔgɔnna bugɔliwale tun bɛ ka kɛ , ka bɛn a waati kelen ma dɔɔnin , Kayi , yɔrɔ min na polisi dɔw jaw cɛrinna , minnu tun bɛ ka sirabakanboli ɲɛnabɔ ni kisɛkunbɛnzilew u kanna .
Jantoli , min bɛ dɔ fɔ gɛlɛya kan min bɛ senna fanga fila ni ɲɔgɔn cɛ , kanakɛbaga fan dɔ fɛ , ani lakanakɛbaga fan wɛrɛ fɛ .
Ni Kayi , marabolo polisiɲɛmɔgɔw ye wele kɛ ka taa basigi ma , Bamakɔ , polisiɲɛmɔgɔw ma ko kɛ fɔlɔ .
A kɔni ma kɛ jamanabaara sira fɛ .
Nka Ntomikɔrɔbugu lakanakulu taamakɛla yɔrɔ la , polisiw ka lafasalitɔnw , u disiw fununnnen , y'a ɲangata ka sin polisiw ma , mankutu ni ɲuguntɔ ani danbentaya walew ye .
U ye lahidu ta k'u b'a dɔgɔyama jurusara , min dara u baaraɲɔgɔnw kan , k'u to u ka baaraw la .
An bɛna ɲɛmɔgɔw ka kɛtaw filɛ , n'u ma ɲangali kɛ , anw bɛna ko kɛ .
Lasidan Zoze Kamate , polisiw ka kumalasela , y'o bagabagali kɛ .
Mamadu TOGOLA / maliweb . net
Ɲɛnaminifɛnw kɛlɛli cakɛdaba ye jiginni fangaman dɔ kɛ , zuwɛnkalo tile 25 ka taa a tile 26 sufɛla la , Komo dugunin kɔnɔ , kilomɛtɛrɛ 70 bɛ min ni Bamakɔ cɛ , Cele togodalakomini kɔnɔ , Bagineda arɔndiseman kɔrɔ la , Kati kubeda la .
Oseyɛsi baarakɛulu tun kɔkɔrɔdonnen don zandaramaw ka bolofara senkola dɔ cɛdenw fɛ , n'o ye jamana zandaramaw ka kulu kɛrɛnkɛrɛnnen ye , min bɛ bila ka kow kɛ .
A baara , min kuntaala y'a ta nɛgɛkanɲɛ 00 la ka taa sɔgɔma nɛgɛkanɲɛ 05 la , labɛnna ni sɛbɛ ye Oseyɛsi ɲininikɛla mɔnen fɛ , k'a tugu kunnafoni sɔrɔlenw na kabini tɔni duuru minɛni kɛra .
O minɛni kɔfɛ , min ye dadigi kɛ dɔrɔgufeerelaw la , olu tun sera k'u ka maralikɛyɔrɔ ta ka bɔ a yɔrɔ la ka taa n'a ye yɔrɔ la , kilomɛtɛrɛ 10 bɛ yɔrɔ min ni dogoyɔrɔ kɔrɔ cɛ .
O la , Kolonɛli Kiritigɛla , Adama Tunkara , ka cɛdenw ka hakilisigi y'a to u ka se ,
ka bɔ nin dogoyɔrɔ kura kan ani ka yanba yuruguyuruguli ɲɔgɔnsɔrɔkulu Burukina Faso ani Mali cɛ , cɛba fila minɛ .
A yɔrɔ la , Oseyɛsi ka sɛgɛsɛgɛlikɛlaw ye yanba minɛ , min ka ca ni tɔni tilancɛ ye , ka bɛn tufaden 387 ma , k'a girinya mumɛ kɛ kg 587 , 51 ye , n'a feerewari bɛ jate sefawri miliyon 10 ye .
Cɛ dɔ sara k'a to musoko tannifilafili la Toguna Minkɛyɔrɔ la , Kalabankura . A wale kɛra karidon su fɛ k'a dugu jɛ ntɛnɛndon na , jɛnɛyakɛso dɔ kɔnɔ Kalabankura , Komini 4nan na , a yɔrɔ man jan arɔndiseman 11nan polisiso la .
ƐMU . TE . , an ka wele o cogo la , tun taara Toguna Minkɛyɔrɔ la walasa ka lɛrɛ damadɔ bɛndiya fɔkabɛn ɲini ni danfɛn cɛɲinin dɔ ye .
U donna a bon kɔnɔ .
Cɛ y'a daminɛ ka pan ka taa sankolo wolonwulanan fanfɛ , o kɔ , yɔrɔnin kelen , a dusukun jɔra , yen , sɔgɔmada nɛgɛkanɲɛ 4 waati la , k'a to taafebolobaarakɛla disi kan .
Taa kɛra n'a su ye sumarayɔrɔ la polisi fɛ , ka tila k'a di a somɔgɔw ma , u k'a sutura .
Dakan jugu !
ƐMUTE ye cɛ furulen ye , w'a furumuso lajɔlen don ni kalo caman ye .
Dɔgɔkunlaban tɛmɛnen , ADEPE - Maliba denmisɛnw ka perezidan , Sɛki Umaru jalo ( SEWODE ) , tun bɛ kunnafonidilaw ɲɛkɔrɔ , ka janfa kofɔ ka sin ale ma a ka pariti kɔnɔ .
A bɛ waleyali ɲɛmɔgɔyakulu perezidan ,
Yuba Ba , minisiri , ani pariti sekeretɛri politiki , Abudulahi Sidibe , jalaki , k'u bɛ k'a ɲini ka pariti denmisɛnw fanga dɔgɔya .
Tile tan a ka komini ka bolofara cilen kɔfɛ ani bolofara wɛrɛ bilalen sen kan pariti kɔnɔ , SEWODE bɔra a ka mankun kɔnɔ ni ka janfa kofɔ ka sin ale ma , min labɛnna Yuba Ba ani Abudulayi Sidibe fɛ .
Denmisɛnw ka perezidan ye bolofara cili , min tɛ sariya kɔnɔ , dantigɛ , a kɛcogoya la an'a kɔnɔko fɔlen na .
Waleyali ɲɛmɔgɔyakulu de bɛ se ka pariti baarakulu dɔ ci , wa mɔgɔ fila tɛ se .
A y'o pereperelatigɛ .
A bolofara cidon , Jalokɛ ka fɔ la , waleyali ɲɛmɔgɔyakulu mɔgɔ kelen pe dama de tun bɛ yen , o min mɔgɔw bɛɛlajɛlen de ka kan ka lasɔrɔ walasa ka bolofara dɔ ci .
Perezidan Jalo bɛ taa yɔrɔ jan na tuguni , ni ɲɛfɔli ye ko mɔgɔ fila ninnu na kɛ ka hakilila dɔw bɔ pariti ka lajɛba laban ka dantigɛliw kɔnɔ , yaan'u k'a gafew bila Jamana Dugukolo Mara la .
O fan bɔlenw , a ko ten , kun kelen pe min b'o la , o ye ka pariti denmisɛnw fanga dɔgɔya tɔn kɔnɔ .
Fan bɔlenw bɛna kɛ fɛn ye , min bɛ da kɛnɛ kan .
An ka peresidan danbetigi , Aliyu Bubakari Jalo , tɛ wele kɛ dɔwɛrɛ la ni sariyaw lawaleyali tɛ .
Sɛki Umaru Jalo , denmisɛnw ka perezidan , b'o fara a kan .
An ka kunnafoniw ka fɔ la , baarakɛjɛkulu dɔ na kɛ ka bila sen kan walasa k'a ko cogoya fɛsɛfɛsɛ pariti kɔnɔ .
O baarakɛjɛkulu bɛna jateminɛ kɛ perezidan denmisɛn Sɛki O . Jalo ka dulonni walima gɛnni na .
Kureyisi Sise - Ban Jɛkulu Alize Bɛnkansɛbɛn na ani Faraɲɔgɔnkankulu """" Wangareyi songoyi Sawara Batowo """" ka wele la , fasodenw , ka bɔ fan danfaralenw la , y'u kun da , Sibiridon marisikalo tile 13 , """" Memoriyali Modibo Keyita """" kan , ɲɔgɔnkunbɛn kama k'a ɲɛsin Mali tilali ma .
Cɛmacɛlafanga ɲɛmɔgɔw , ka da Ban Jɛkulu Alize Bɛnkansɛbɛn bilali la sen kan Kolatilenna , Ibarahima Kebe , la , b'a fɛ ka jamana tilali bɛnkansɛbɛn waleya , a mana tigɛ a ɲɛ o ɲɛ kan .
Kasɔrɔ nin gafe , min bɔra Alize taabolo la , bɛ fɛ ka jamadɔgɔmanin siya bila jamafanba sanfɛ .
An bɛna ɲɔgɔnkunbɛnw kɛ ka caya , ka an fasodenɲɔgɔnw kunnafoni nin bɛnkansɛbɛn kan jamana marabolo bɛɛ kɔnɔ , a y'o da tulow kan .
Su 5000 , dugu cilen 400 , mɔgɔ wulilenw ka bɔ u sigiyɔrɔw la ba caman . Faraɲɔgɔnkankulu """" Wangareyi songoyi Sawara Batowo """" Kolatilenna , Alamahadi Sise , ye tɔn ka dantigɛlisɛbɛn kalan , min bɛ Jamana Bɛn ani Bɛnɲini Bɛnkansɛn min bɔra Alize taabolo la lagosi .
Sariyasɔsɔ ani halalantan , a na kɛ ka sira dayɛlɛ lakanabaliya ani sigidajamaw tilali ɲɛ ka tɛmɛ nin kan , ni suw ye , minnu ka ca 5000 ye , dugu cilen 400 , mɔgɔ ba caman wulilenw ka bɔ u sigiyɔrɔw la ani denmisɛn ba caman bɔli lakɔli la .
N'a dusu tiɲɛnen ye cɛmancɛlafanga ɲɛmɔgɔw ka fɔli la k'u bɛ fɛ ka bɛnkansɛbɛn bɛɛ lawaleya a b'a cogoya min na , a bɛ Malidenw wele faraɲɔgɔnkan na , k'a fɔ ayi bɛnkansɛbɛn bilali la sen kan , yaasa ka jamana kisi .
Ban Jɛkulu Alize Bɛnkansɛbɛn bilali la sen kan , Kolatilenna , Ibarahima Kebe , ye jama ka wulikajɔ belebele kofɔ Gawo marisikalo tile 25 ani 26 san 2021 , ka ɲɛsin bɛnkansɛbɛn bilali la sen kan .
A ye bɛnkansɛbɛn binni jɛlen ani nɔgɔman ɲini .
Ale bolo a kalanni kura , min lasera Cɛmancɛlafanga minisiriɲɛmɔgɔ fɛ , tɛ dɔwɛrɛ hakilisonyabaara kɔ .
Ibarahima Kebe y'o kankari da .
Jamana tilali sifilɛli bolodalen tɛna sira sɔrɔ .
Ban Jɛkulu Alize Bɛnkansɛbɛn na ani Faraɲɔgɔnkankulu Wangareyi songoyi Sawara Batowo ye wele bila wulikajɔ belebele la walasa ka bɛnkansɛbɛn lawaleyali tiɲɛ Cɛmancɛlafanga gɔfɛrɛnaman bolo .
A kɛtɔla k'o hakilila kelen kɔkɔrɔdon , EYƐMUKA Abedeli Kadɛri Mayiga ye bolonkɔni da Bɛnkansɛbɛn yɔrɔ dɔw kan , minnu waleyali bɛna kɛ jamana tilali ye , min tɛ se ka bali .
Hakililaw ko don , minnu bɛ tali kɛ kaɲakafɛmɔgɔw donni na forobabaara la siyako sira fɛ , kɛlɛbolo kɔnɔ ani jamana tɔgɔlamɔgɔ kunda .
Ani fana , a y'a fara a kan , marabolow perezidanw sigili ni jamaden bɛɛ sendonni kalata ye , ni Jamana perezidan ka mara ani politiki fanga kelenw bɛ kɛ u b'u bolo , o bɛ don an ka jamana yɛrɛkɛlɛli tiɲɛnikɛŋaniya de kɔnɔ .
Bɛnkansɛbɛn tɛ kandi kɛ , ni fan minnu sen b'a la taw tɛ , nka jamana bɛɛ tɛ .
Kabini san 2014 , kulu caman , minnu ye ƐMI SƐNKI ƐRƐFIPE tɔndenw ye bi , ye bɛnkansɛbɛn nin lagosi .
Ni bɛnkansɛbɛn bolonɔbilala Maliden minnu tɔgɔ la b'a kalanni kura ɲini , munna ɲɛmɔgɔw t'a kɛ ?
N bɛ n sinsin a kan k'a fɔ ko bɛnkansɛnbɛn ka bila bɛnkanɲini tabali kan kokura , walasa an ka jamana fan bɛɛ mɔgɔw ka kumafalen kɛ a kan kasɔrɔ jalaki ma ta ka sigidajama walima siyakulu si sɛgɛrɛ .
Madamu Si Kajatu So y'o dantigɛ ni hakililatigɛba ye , ƐMI SƐNKI ƐRƐFIPE tɔgɔ la .
Alifa Sidiki Sangare - Amadu Hayidara Dudu tɔgɔlantolatan jin tako fɔlɔ kuncɛra sibiridon zuwɛnkalo tile 19 , Mamadu Konate tɔgɔlantolatanyɔrɔ la Bamakɔ .
Sɛgɛsɛgɛliɲɔgɔndan kɛko caman kɔfɛ , Afirikafuti Bubakari Mayiga de jirala k'a kɛ nin denmisɛn senkola ɲininibaara la ɲumanba ye , min labɛnna Mali Samatasɛgɛw ka jamana ni jamana cɛ ani ƐRIBE Lɛpizigi ( Alimanjamana ) cɛmancɛjɔ fɛ .
Amadu Hayidara tɔgɔlajin tariku kɔnɔ , ntolatanna denmisɛn Bubakari Mayiga de sera ka kɛ mɔgɔ fɔlɔ ye k'a tɔgɔ sɛbɛn , ni sanu siginidenw ye , a ɲɔgɔn kunbɛnw tɔgɔtigiya la , n'a kɛli ye ntolatanna bɛɛ la ŋuman ye .
Bamakɔ Afirikafuti tɔn funankɛnin kɛra mɔgɔ ye , min ye degelikaramɔgɔw ka jɛkulu , min ye kɔlɔsili boli a jin tɔgɔ kan , ɲɛw fa ka tɛmɛ bɛɛ kan , n'a ka ntolatanna jogo ŋumanba ye .
Waati nata kɔnɔ , Jin ntolatanna bɛɛ la ɲuman bɛna ladon a ko latigɛbagaw fɛ , yaasa ntolatanbaara baarasira ɲɛnen ka se ka jigifa a ye .
A kɛtɔla ka nin Jin labɛn , Amadu Hayidara ye ɲɛfɔli kɛ , k'ale bɛ fɛ ka garijigɛ di denmisɛnw ma , minnu diyanyeko ye ka kɛ ntolatannabaara kɛbagaw ye , ka sababu sɔrɔ k'u ka sugolako lawaleya .
O de kosɔn a y'a ka koɲɛnabɔla , Berezilikamuso Rakeli Roza , lana Bamakɔ ,
Walasa k'a dakun laban lakɔlɔsi , min ye denmisɛn 110 fara ɲɔgɔnkan , ni musomannin kelen b'u la .
A daminɛ na , denmisɛn 1000 de y'u tɔgɔ sɛbɛn a sugandili kunfɔlɔ dadonnen .
U bilala sɛgɛsɛgɛliɲɔgɔndanw na dɔgɔkun 2 kuntaala kɔnɔ , minnu laban na u la ɲumanw 100 tara a dakun laban kama , min kɛra sibiridon tɛmɛnen , a latigɛba ɲɛna .
O la , a ɲinini dakun laban na , a kɔlɔsikɛbagakulu y'a baarawaati 3 ɲɛmɔgɔya kɛ , minnu kɔfɛ finali 3 tanna walasa k'a jamakulu 3 ɲumanw latɔmɔ , n'olu ye minnu tɛ san 9 - 10 bɔ , san 11 - 12 ani san 13 - 14 .
Nin jamakulu 3 kelen - kelen sebaga ye Jɔnjɔn sɔrɔ .
Nin bɛɛ kɔfɛ , a jɔnjɔnba kɛra Bubakari Mayiga ta ye , min jirala k'a kɛ u jamakulu 3 bɛɛlajɛlen na ɲuman ye .
K'a fara a ka jɔnjɔn kan , fɔliw kɛra a ye ani ka dusudonkumaw fɔ a ye .
Sisan kɔni a bɛna kɛ Amadu Hayidara ɲɛkuntilenna na , a dɛmɛni kama a ka baarasira ɲɛnen lasɔrɔ , a bɛ min miiri kaban k'a kɛ Arizantinika Liyonɛli Mesi ta ɲɔgɔn ye .
Ne nisɔndiyara ni n jirali ye ka kɛ a ɲɔgɔnkunbɛnw la ɲuman ye .
N b'a latigɛbaga barikada kosɛbɛ .
Waati nata kɔnɔ , n jigi b'a kan ka baarasira bɔ min bɛ kɛ i ko Liyonɛli Mesi ta ɲɔgɔn .
N bɛ sugola fana ka ntola tan ƐFISE Bariseloni na , i n'a fɔ n ka ɲana .
A sebaga denmisɛn y'o bɔ a da .
A welelen Amadu Hayidara tɔgɔlacakɛda fɛ , Mali ntolatan federason tɔgɔlamɔgɔ caman tun bɛ nin Jin tako fɔlɔ in na .
A ko la , perezidan Mamutu Ture Bawiye tun bilala sira a ka perezidandankan Kasumu Kulibali Yanbɔkisi ,
Bamakɔ Ligi perezidan ani Moti Ligi ta , fɛ .
I n'a fɔ fana Dudu somɔgɔw , a fa Abudulayi Hayidara an'a ba Ayisata So Dadɔ tun bɛ minnu cɛla .
A ka kɔrɔfɔ kɔnɔ , Bawiye y'a da tulow kan , ko nin waleya fɛ , Amadu Hayidara ye federason ka baara fan dɔ kɛ .
O de kosɔn , a ye san 2015 Diɲɛ denkɔrɔbaw nɔkanda ŋanadankan barikada ni diinɛ ye , a ka latigɛli kosɔn an'a ka kɔkɔrɔdon ntolatan yiriwali kama .
Ani fana , nin Jin in kɛrɛfɛ , Amadu Hayidara tɔgɔlacakɛda ye donboloba kɛ Sebeninkɔrɔ Falatɔmarayɔrɔ Ɲabɛri ye , min sigilen don Bamakɔ Disiriki Komini 4nan kɔnɔ .
Hayidara tun bilasirala Mali Samatasɛgɛw ka jalatigi , Hamari Tarawore fɛ , ale ni min ye Bamakɔ ntolatankalanyɔrɔ Akademi Zan Mariki Giyu kɛ ɲɔgɔn fɛ .
Walasa k'u ntolatanɲɔgɔn , min bɛ jamana mɔgɔ latɔmɔnen cɛla , bilasira , Daje Samaseku ani Falaye Sako fana tun bɛ a ntolatan Jin na .
Alasani Sisuma - Gɔfɛrɛnaman mɔgɔ wɔɔrɔ tun ye Kidali taama kɛ , kabini tile kelen ka kɔn , walasa k'u sen don nin Bɛnkansɛbɛn kɔlɔsilikɛjɛkulu baara la .
Lakana ani sigidalamɔgɔ lakanani minisiri , Modibo Kone , Jamana bɛnɲini ta , Isimayeli Wage , Jamana Labɛn kura ani fangabulonw cɛlakow ta , Mohamɛdi Kulibali , Sɛnɛ , baganmara ani mɔnni ta , Mahamudu Ulidi Mohamedi , Baara ani degelibaara ta , Mohamedi Saliya Ture , Musow ka taaɲɛ , den ani du ta , Bintu Funɛ Samake , ko don .
Kidali marabolo gɔfɛrɛnɛri , Kolonɛli Fode Maliki Sisoko , tun m'a ka wasa dogo ka Mali bandari ye finifana na gɔfɛrɛnɛri dagayɔrɔ dala , ani fana Kɔlɔsikɛjɛkulu baarakɛso dayanfankogo masirilen ni ɲuguji , sanu , bilenman ɲɛw ye .
Foto , min tɛ se ka dogo mobili pikapu caman fɛ , kuluw kɛlɛdenw bɛ minnu kɔnɔ , n'u dadalen don helikɔpitɛrijiginkɛnɛ sira fɛ ka taa dugu kɔnɔ , SEMA darapo bɛ minnu sanfɛ .
Kɛlɛdenw bɛ ka Kidali dugu minɛ ni ka mɔgɔw an'u bolofɛnw lakanani hakililatigɛ .
SEMA ani Pilatifɔrɔmu fila yeli so kɔnɔ , ye ONI Sekeretɛri zenerali tɔgɔlamɔgɔ kɛrɛnkɛrɛnnen , Mahamati Salehi Annatifu , bila k'a fɔ ko nin don in tun ka kan ka taamasiyɛn n'a damana taamasiyɛnnan ye .
Kabini san duuru n'a bɛ Mali la , n'a bɛ taa SEYƐSIYAW la , nin y'a siɲɛ fɔlɔ ka nin ɲɔgɔnna mɔgɔ hakɛ ye min sen donna a la , ni Lakana kolatigɛjɛkulu waatibɛɛtɔnden duuru ye , minnu nɔnabilala u sannadakunba la .
O la , Faransi , Lamerikɛnjamana , Siniwajamana , Risijaman Angilɛjamana lasigidenw sen donna nin SEYƐSIYA dumanba la , ani Afiriki sigiɲɔgɔnjamanaw bɛɛ , minnu sen bɛ Bɛnkansɛbɛn na , bɛn ani bɛnɲini kama , i n'a fɔ Nizeriya , Moritani , Nizɛri , Cadi , Burukina Faso .
Afiriki kelenyatɔn ani Sedeyawo , ka tɛmɛ u tɔgɔlamɔgɔw fɛ Bamakɔ , y'u sen don Kidali SEYƐSIYA la .
Ani fana , Faransi jamana kɔkankow minisiri , Zan Iwi Lediriyan , fan kelen fɛ ani Silamɛya tɔnba tun kolonsennen walasa ka kuma kɛ bɔlɔlɔkanlajɛ fɛ .
Mahamati Salehi Annadifu ye diɲɛmaa ka dɛmɛ dantigɛ , ka tɛmɛ ale yeli fɛ Kidali , bawo gungurunw bilabilala sira kan walasa k'a lasɔrɔ .
N'an y'a lasɔrɔ , diɲɛ fɔkabɛn ɲɛmɔgɔya lamini de fɔlɔ don , ka tɛmɛ Alizeri fɛ , ani fana Malidenw yɛrɛw ŋaniya , bawo kabini waati dɔ la , an bɛ ka politili ŋaniya dɔ ye .
O de tun ye majɛ kɛ bɛnkansɛbɛn bilala sen kan politiki la .
An bɛ ka danaya dɔ ye , min donna bɛnkansɛbɛn bolonɔbilali fanw ni ɲɔgɔn cɛ .
Ɲɔgɔncɛko kunkɛnɛ bɛ ka sigi , fan kelen fɛ gɔfɛrɛnaman ni kuluw jɔyɔrɔtigiw cɛ , ani fan wɛrɛ fɛ gɔfɛrɛnaman ni Mali jɛɲɔgɔnw cɛ .
ONI Sekeretɛri zenerali tɔgɔlamɔgɔ kɛrɛnkɛrɛnnen bolo Mali la , o de y'a to galabu kura ka sɔrɔ .
Ale ka fɔ la , nin galabu laban ka kan ka kɛ kɛnɛkanko ye ni bɛn nafaw ye Mali jamaw kama .
A tɛna kalo duuru sɔrɔ , an bɛna wele ka san wɔɔrɔ magan kɛlenw bakurubajate bɔ walasa ka bɛn ani ɲɔgɔnfɛsigi segin Mali la .
Alizeri kɔkankow minisiri , Sabiri Bukadumu , Bɛnkansɛbɛn kɔlɔsilikɛjɛkulu ka nin waatilabaara perezidan y'o dantigɛ .
Tiɲɛ don bɛnkansɛbɛn bilali sen kan lasumayara , k'a da lamini ferekelen kan , Kowidi - dizinɛfu ( 19 ) kɛnɛyako gɛlɛya nana fara min kan , Alizeri minisiri ka fɔ la .
A ye dusu don fɔkabɛn na ka to dɔɔnin - dɔɔnin , ni ɲɛmajɔ ani taaɲɛ ye basigi la , min ɲininen don kosɛbɛ .
Jamana fɔkabɛnɲini minisiri , Isimayeli Wage ye hakilijigin kɛ Diɲɛtɔnba Lakana kolatigɛjɛkulu ka latigɛli la ani Po Lajɛba , DEDEYƐRI ( Senbɔli kɛlɛ la , marifabila ani sendonni kura ) kunkan ani sendonni sennateliyalen .
Kɛlɛden 3000 ka kan ka tɛmɛ taabolo sennateliyalen fɛ ka don Fanga lakanakɛbagaw cɛla , Jamana fɔkabɛnɲini minisiri ka fɔ la .
Da sera yiriwali koɲɛw ani yiriwali kuntaala jan nafolo labaarali ma minisiri fɛ , min y'a dantigɛ ko ɲɛnabɔli ɲɛmɔgɔyajɛkulu sigili , min kɛra desanburukalo san 2020 , ye baarabolodali tan ni wɔɔrɔ ta , n'a wari hakɛ ka ca sefawari miliyari 38 ye .
A kuma laban bɛna kɛ nin nafolo ɲɛnabɔli ɲɛmɔgɔyakulu ta ye , min bɛna ɲɔgɔnye kɛ Minisiriɲɛmɔgɔ ka ɲɛmɔgɔya kɔnɔ .
SEYƐSIYA baaraw laban na , Faransi lasigiden min bɛ Mali la , Zoyɛli Meyeri , y'a yɔrɔ taamasiyɛnko dantigɛ .
Kidali , hali ni bɛn bɛnkansɛbɛn koɲɛ bɛɛ man kan ka dan Kidali ta ma , a k o ten .
A y'a ɲini ko nin ɲɔgɔnye ka na ni Mali jamana baaradaw bɛɛlajɛlen seginni ye Kaɲaka la .
Ka tɛmɛ a taamasiyɛn kan , jɔda bɛ min na , o de ye tɛmɛ ka kɛ baara kɔnɔkow fɛ .
Siratasɛbɛn dɔ bɛ yen , min lakurayala ka bɛn don kow ma , a baarakɛbagaw bɛɛ fɛ , ani min bɛ laɲini pereperelatigɛlenw , dakunw ni waatibolodasɛbɛn jira , ɲɛsin ka kan ka kɛ o de la .
Zoyɛli Meyeri y'a perelatigɛ ko a bɛ miiri janko DEDEYƐRI koɲɛ bakuruba , kɛlɛden kɔrɔw sendonni kɛlɛbolo , polisi la walima donni kura sɔrɔko la .
An bɛ foli kɛ ɲɔgɔnye la , min kɛra feburuyekalo tile 9 bolonɔbilali fanw cɛ , gɔfɛrɛnaman ani kuluw .
Ne sewalen don k'a mɛn ko tɛmɛ bɛna kɛ nin ɲɔgɔnye fɛ SEYƐSIYA ( bɛnkansɛbɛn kɔlɔsilikɛjɛkulu ) dugujɛ bɛɛ , walasa ka bɛnkan sɔrɔ DEDEYƐRI bakuruba bɛɛlajɛlen kan .
Faransi lasigiden min bɛ Mali la tɛmɛna kuma fɛ ten .
Mɔgɔ hakɛko , fangaboliko bɛ fara o kan .
Ne sewalen don fana k'a mɛn ko yiriwali kuntaala jan nafolo ɲɛnabɔli ɲɛmɔgɔyakulu , min ka kan ka baarabolodaliw nafolo bɔ , kɛrɛnkɛrɛnnenya la kaɲaka kama , ɲɔgɔnye bɛna kɛ sɔɔni minisiriɲɛmɔgɔ ka ɲɛmɔgɔya kɔnɔ tuguni .
Jɔda b'a la fana Jamana cɛmancɛlafanga kolatigɛjɛkulu ka se ka nin sariya ta teliya bɛɛ la , min bɛ se ka kɛ , dugukolo polisi kan , jɔda bɛ min na .
Zoyɛli Meyeri ka fɔ la .
Fo nin fɛn sɔrɔlenw nafa ka bɔ , nka dan kana kɛ taamasiyɛn ma , fo tɛmɛ ka kɛ ni konɔkow ye , fɛn caman bɛ yen minnu bɛ se ka sɔrɔ joona kalo nataw la , n kumana DEDEYƐRI kan , n kumana baarabolodaliw kan kaɲaka kama , n kumana sigida polisi kan , n bɛ kuma seginni kan ka dafali kɛ sɔrɔdasi ka
kuluba bolofara sabanan labɛnnen na Kidali , walasa k'a ka lakana ani lafasali yɛrɛtigiya ciw hakililatigɛ janko mara ka sow .
Lasigiden ka fɔ la , danaya lakurayalen bolonabilali fanw cɛ nɔ bɛ ka ye .
O danayaw sababu de la , a bɛ dusu don an na fana ka taa ɲɛ ka Mali , a fan bɛɛ mɔgɔw bilasira k'u ka bɛn bɛnkansɛbɛn bilali sen kan laɲiniw sabati .
N bɛ hakilijigin kɛ ko Faransi ye Erɔwari miliyon 2 di o yiriwali kuntaala jan nafoloko tɔgɔfɔlen kama ani baarabolodali minnu bɛ bila jamana kaɲakanyanfan ka bolo kan .
Meyeri y'o dantigɛ .
B . Dawu - Alamisadon zuwɛnkalo tile 10 tɛmɛnen , nɛgɛkanɲɛ 8 waati , Arɔndiseman 14nan polisiso cɛdenw n'u ka Komisɛri Diwiziyonɛri , Wasa Keyita , bilalen ye u ɲɛ , k'u senkɔrɔmadon ni ZEYƐMUYƐSI ani BAKI cɛdenw , ye jiginni barikaman dɔ kɛ Jikɔrɔni Para mobili gara la .
Polisi ka jiginni , min y'a to sariyasɔsɔfɛnw hakɛ caman ka minɛ ani ka mɔgɔ 50 minɛ .
A bilalen kɔsala in na ka taa arɔndiseman 14nan polisiso la , komisɛri diwiziyonɛri , Wasa Keyita , bɛ k'a sekow jira kaban jama ka hɛrɛ kama an'u lakanani , n'a ka faso yɛrɛtigiya ci kɛli ye , n'o ye ka fasodenw n'u bolofɛnw lakana .
O hukumu kɔnɔ , a m'a to waati ka tɛmɛ n'a m'i kɛ baara kan , wa bi zuwɛnkalo tile 10 jiginni in Lagine mobili gara tɔgɔfɔlen na , min sigilen bɛ Jikɔrɔni para la , o y'a seko kɛnɛkanda ye .
O la , ni Jamana Polisi Ɲɛmɔgɔyasoba ( DEZEPEYƐNI ) ka kɔkɔrɔdon ye ani Bamako Marabolo Jamana Polisi Ɲɛmɔgɔyaso ka senkɔrɔmadon ye ani Komisɛri Diwizonɛri , Wasa Keyita , bilalen u ɲɛ , Arɔdiseman 14nan , BAKI ani ZEYƐMUYƐSI cɛdenw ye sɔgɔmadasunɔgɔ tigɛ ka bɔ mɔgɔ 50 ɲɛ na , minnu sen bɛ sariyasɔsɔfɛnw koɲɛ na
Jikɔrɔni Para mobili gara la .
Nin baarakɛkulu saba , minnu ye nin minɛniw kɛ , tun labɛnnen don ni ZEYƐMUYƐSI cɛden 102 , BAKI cɛden 12 , ani a polisiso tɔgɔ cɛden 10 ye .
O cogo la , fɛn minɛnenw tun ye ,
Faramasi fura kariton 25 , saki kelen sigarɛti libɛrite karitusi 4 bɛ min kɔnɔ , sɔrɔdasisamara sen fila , mobili pilaki ɲɛ bileman fila , malo pakati 110 , Ɛsikuwasi 405 , Ɔfu 117 , Asi 17 , Yanba tufaden 11 , Ojikuwasi 48 , Hasisi 21 , Kukupu 3 , Taramadɔli furakisɛ 60 .
Nin mɔgɔ jalakita bisigilenw , minnu bɛ ye cɛw ye , minɛnen don k'u sigi sisan Arɔndisema 14nan kasobonninw na , yaasa u ka lamɛn , yaan'u ka bila Komini 4nan Jamanalafasakiritigɛla ɲɛkɔrɔ .
Koɲɛ min tɔ bɛ kɔ ka na !
Mariyamu SISOKO fɛ - Mali Faciyɛnnɛgɛsira Cakɛda ( SOPAFƐRI ) ka kumalasesɛbɛn dɔ kɔnɔ , min bɔra ntɛnɛndon zuwɛnkalo tile 28 san 2021 , ni segin kɛra a kan , a dugujɛ taratadon , Taamakow ni Minɛnkow minisiriso fɛ ,
baarabaw dadonna Bamakɔ - Kayi nɛgɛsira kan .
U kumalasesɛbɛn fila , minnu kɔnɔkow ye kelen ye , k'a fɔ la , baara ninnu bɛ bila Bamakɔ ni Diboli cɛ taamadenw ani jagominɛnw ka nɛgɛsira taanisegin tali kura fɛɛrɛ goni hukumu kɔnɔ , min tara Mali gɔfɛrɛnaman fɛ , minisiriw ka laadalatɔnsigi la ɔkutɔburukalo tile 02 san 2019 .
Taamakow ani Minɛnkow minisiri bɛ nɛgɛsira kɛrɛfɛsigibagaw an'a siratigɛdaw matarafabagaw ladɔnniya ko Mali Faciyɛnnɛgɛsira Cakɛda ( SOPAFƐRI - Mali ƐSIYA ) ye baarabaw daminɛ nɛgɛsira kan Bamakɔ ni Kayi cɛ .
A baaraw bɛ tali kɛ , janko jibolidingɛw ani babilininw kɔnɔbɔli , sirakanna kologɛlɛyali , arayiw ani cɛratigɛw falenni , Tukoto , Mahina ani Galugo babiliw dilanni kura la .
A baara kofɔlenw cogoya kɛrɛnkɛrɛnnen bɛ nɛgɛsirakanbolifɛnw labaarali fɛ ( tɛrɛnkunkolow ani wagonw ) ani sirabaaraw bolifɛnw ( Lorinin ) nɛgɛsira fɛ ka taa .
O kosɔn , a ɲinininen don nɛgɛsira kɛrɛfɛsigibagaw ani siratigɛdaw matarafabagaw fɛ , u k'u janto nin baara dadonnenw dakun in na , min ɲɛ ka misɛn kosɛbɛ , nɛgɛsira taanisegin daminɛko kura kama , yaasa ka kasaara walima tiɲɛni bɛɛ ɲɛbila , janko siratigɛdaw ( PEYƐNI ) la , minnu
lakɔlɔsilenw don ani minnu lakɔlɔsilenw tɛ .
O siratigɛ la , anw bɛ fɛ ka da a la ko ko ɲɛnamanw , taanisegin tali kura kama , bɛ ka daminɛ , yaasa ka kɛrɛfɛsigibagaw ka sugolakow kɛ fɛn sabatilen ye .
D . Togola - Maakɔrɔ Usumani Babalayi Dawo bɛ Mali Donitalaw ka Kolatigɛjɛkulu kunna , ani mɔgɔ jɛlen tɛ min na , kabini san caman .
A ka saratiwaati bannen kɔ , a mɛɛnna , a ka kan ka jɛn n'a ye k'a ka sigilan labila ɲɔgɔndan ka kɛ o nɔfɛ .
Nka nin baarakɛlakulu ka kolatigɛso lakurayali sennasumayara kasɔrɔ donitala caman b'u dusukunnakow , ka Babalayi tile ban , da kɛnɛ kan .
Taamakow baarabolofara masurunnakunnafonisun ka fɔ la , donitalaw ka jɛkulu dɔ ye ŋaniya ta ka cɛ dɔ ka cɛbɔya kɔkɔrɔmadon , min bɛ bɔ sigidajama la , min mɔgɔw fanga ka bon Mali kɛnyɛrɛye baarabolofara kɔnɔ .
Olu ye Mali jagominɛnw donini baaradaw fanba tigiw ye .
Minnu bɛ fɛ ka Mali donitalaw ka kolatigɛjɛkulu Usumani Babalayi Dawu jigin ka bɔ yen , kɔrɔtɔlen don ka Taamakow minisiri ye k'a kolatigɛso ka kalafili waati dɔgɔda .
U caman ka fɔ la , SEYƐMUSE ye baarakɛlakuluw ka kolatigɛso dɔlakelen ye , minnu man ca , n'a biro ma lakuraya , biro , min ka kan ka jɔyɔrɔ bila , ka saratiwaati banni n'a ta bɛɛ .
Gɔfɛrɛnaman kura na se ka latigɛ kɛ sɔɔni o siratigɛ la , zuwɛnkalo tile 25 san 2021 minisiriw ka laadaltɔnsigi kɔfɛ , min ye jamanakuntigisariya ta ka kalata cogoya falen , min ye Usumani Dawo lana baarakɛlakuluw ka kolatigɛso kunna .
O la , k'a da Taamakow ani Minɛnkow minisiri ka laselisɛbɛn kan , minisiriw ka laadalatɔnsigi ye jamanakuntigisariya baarabolodali ta , min bɛ tali kɛ , desanburukalo tile 29 san 1999 jamanakuntigisariya n ° 99 - 426 / PE - ƐRƐMU , min bɛ Mali donnitalaw ka kolatigɛjɛkulu labɛnni an'a lataamani kɛcogoyaw sigi , jamanakuntigisariya
falenni na .
Gɔfɛrɛnaman ka fɔ la , SEYƐMUSE bangera sɛtanburukalo tile 23 san 1999 latigɛlisɛbɛn kɛrɛnkɛrɛnnen n ° 99 - 036 / PE - ƐRƐMU fɛ , ni donitalaw labɛnni an'u baarako nɔnabilali ci ye .
A labɛnni an'a lataamani kɛcogoya sigilen don desanburukalo tile 29 san 1999 jamanakuntigisariya n ° 99 - 426 / PE - ƐRƐMU fɛ
Nin jamanakuntigisariya waleyali ye dafabaliya dɔw da kɛnɛ kan , minnu bɛ tali kɛ janko a kolatigɛso mɔgɔw tali la kalafili fɛ , minnu ka kan ka latilen .
A jamanakuntigisariya baarabolodali talen bɛ dafabaliyaw latilen ni mɔgɔkelentɔgɔkalafili falenni ye ni jamakulutɔgɔkalafili ye , k'a kɛ Mali donitalaw ka kolatigɛso bulon kolatigɛjɛkulu mɔgɔw tali kalafili cogoya ye .
A taabolo ka kan ka sennateliya , k'a da a kan donitalaw welelen don ka jɔyɔrɔba fa minɛnw lasɔrɔli la jamana kɔnɔ , o min kɔnɔ sɔngɔgɛlɛyaw bɛ ka kɛ dɔgɔfiyɛ la .
Baloko gɛlɛya , min bɛ jama jɔrɔ , bɛna se ka kɛlɛ ni donitalaw sendonni ye , tɛmɛ tɛ se ka kɛ olu minnu kan magoɲɛfɛn fɔlɔw lasɔrɔli la jamana kɔnɔ .
Nanpa KONE - Kupudimali ntolatan tako 60nan finali tanna karidon zuwɛnkalo tile 27 Modibo Keyita tɔgɔlantolatanyɔrɔ la Bamakɔ , Cɛmancɛlafanga perezidan , Kolonɛli Asimi Goyita , ɲɛna ani Denmisɛnw ni Farikoloɲɛnajɛw minisiri , Mosa Agi Atahɛri .
Min ye bɛɛ dan ni tako hakɛ ye , Bamakɔ Ɛsitadi maliyɛn ye Binga ƐFISE bin ( 3 - 2 ) , k'a ka ŋɔgɔnkunbɛnw jɔnjɔn 21nan ta ani ka tɛmɛ a badaabadaasina Joliba ASE ( jɔnjɔn 19 ) kan ni jɔnjɔn 2 tali ye .
N'a seli ye jamana kupu finali la , Binga ƐFISE donna kaban a ɲɔgɔnkunbɛnw tariku la ani Mali ntolatan ta .
Nka n'a dɛsɛli ye , nin tigɛda 2nan tɔn y'a tɔgɔ sɛbɛnni jɛ dɔɔnin dɔrɔn sebagaw ka tɔgɔsɛbɛnwalanba kan .
Ani fana , a ye sababu jɛ ka IYƐSI Buguni ladege , o min kɛra , san 2012 , tigɛda filanan tɔn fɔlɔ ye ka jɔnjɔn ta .
A dun tɛ i ko a m'a sifilɛ .
Kɛlɛ suguya dɔ la , i n'a fɔ Dawidi ni Goliyati ta , Komini 5nan ka sɛdennin ncinin y'a jira ko a fari lafoninen don , ani hali farinya b'a la , n'a kɛli ye ka san sɔrɔ kurudon na teliya la , kabini miniti 8nan na , yann'a k'a ka donnen kɛ fila ye ( miniti 29nan ) , ka ta waati tilancɛ
sɛgɛnnafiyɛnbɔ la ni sansɔrɔ kuru 2 danfara ye , Isufi Mayiga ani Kasumu Kulibali ka donniw kɔfɛ .
Seginni kɔ ka bɔ finibilayɔrɔw la , Binga ƐFISE kun dalen tora Mali ŋana ta la , yann'a ka firi penaliti fila la , sɔsɔli kɛra minnu na , n'u donna Isaka Samake fɛ miniti 87nan ani miniti 90nan na .
Bamakɔ jɛman ka don cɛ ko bɛɛ kɛbaga , jamanaw cɛ sodensamatasɛgɛ , Afiriki Sani laban ŋanadankan , bɛ jɔnjɔn di Bamakɔ Ɛsitadi maliyɛn ma , n'a ka kuru sabanan donni ye , mɔɔnɔbɔwaati kɔnɔ ( miniti 90 , ka miniti 3 fara o kan ) .
Sebaga laban kama , ni Kuru 3 ye k'a da 2 kɔrɔ .
Nin kuru sabanan , cibabawu cɛɲinin dɔ , min tilenna ka don , fili dɔ kɛlen kɔfɛ Dɛnba Tarawore kan .
Ni sɔsɔli si tɛ Ɛsitadi mɔgɔw ka kuru sabanan na , fɔlɔ fila ninnu ye Binga ƐFISE tɔn bila mankan sugu bɛɛ la , k'a daminɛ a perezidan , Usumani Sise , la , min kulola ni sonyali ye .
Ne ka tɔn ma bɔ jigi kɔrɔ .
An tun ka kan ni sebagaya ye , o min sonyala an bolo , ka jɔnjɔn di Ɛsitadi maliyɛn ma .
An tun y'a ŋaniya ka ban a jansanw """" medayiw """" la , nka ɲɛmɔgɔw bonya kama , jamanakuntigi ( n'o ye Kolonɛli Asimi Goyita ye ) tun bɛ minnu cɛla , an laban taara a jansanw minɛ .
O waati kɔnɔ , Sotuba kulɔbu tun bɛ muguri la ni sebagaya ye , u jigi tun tɛ min kan .
Ni masayafugulan 21 ye sisan , jɔnjɔn 2 b'u bolo ka tɛmɛ u ka badaabadaasina , Joliba ASE , kan .
Alasani SISUMA - Kupudimali Tɔgɔtigiyawalanba .
San 2019 .
Min ma kɛ . Kameruni kɔfɛ , Faransi jamanaw cɛ Irigibitanna , Sɛrizi Bɛtisɛni , ye Mali de sugandi k'a ka degelikɛyɔrɔ dayɛlɛ .
Sɛrizi Bɛtisɛni Akademi ko don , min kurubonkarili ɲɛnajɛ ɲɛmɔgɔya tun bɛ Denmisɛnw ani Farikolonɛnajɛw minisiri , fasodenyakalan ani fasodenya ɲuman jɔli bɛ min bolo , Mosa Agi Atahɛri , bolo , karidon zuwɛnkalo tile 20 san 2021 , Bamakɔ AYƐSI Ereyali ntolatankɛnɛ kan .
Sɛrizi Bɛtisɛni Akademi Mali ,
bolo bɔlen ka sin denmisɛnniya ma , ye yɔrɔ ye , min bɛ irigibi kɛ ka danbew ani ɲɛjɔyɔrɔw di denmisɛnw ma , minnu garijigɛ ma diya .
A bɛ denmisɛnw dege ka tɛmɛ lakɔli kɔkɔrɔdonkalanw , kɛnɛya kunnafonidi baaraw fɛ ani irigibi degeliw , minnu bɛna kɛ , dɔgɔkun o dɔgɔkun , karamɔgɔ dɔw fɛ .
A daminɛni kama , npogotiginin 25 , minnu si b'a ta san 8 na ka taa san 13 la , bɛna dege siɲɛ saba dɔgɔkun kɔnɔ , lakɔlijigin kɔfɛ .
A latigɛbaga ka fɔ la , Faransi jamanaw cɛ irigibitanna , Sɛrizi Bɛtiseni , a baarabolodali b'ale ka irigibi danbew yecogo ɲɛnamaya : tilali , ɲɔgɔndɛmɛ ani yɛrɛdi .
A barika hakili toli la Mali ani Mali denmisɛnw la .
Foli kɛra a latigɛbaga la nin cogo la Denmisɛnw ani Farikoloɲɛnajɛw minisiri , Fasodenyakalan ani Fasodenya ɲuman jɔli bɛ min bolo , Mosa Agi Atahɛri , fɛ , min y'a labɛnni , a ka wulikajɔ an'a ka bilasirali bɛɛ fana sɛmɛntiya , Sɛrizi Bɛtisɛni ka baarabolodali , Akademi Mali la , ɲɛni kama .
ASE . - Zuwɛnkalo tile 19 san 2021 , Mali olɛnpikiko ani farikoloɲɛnajɛko
Jamana ɲɛmɔgɔyakulu ka lajɛkɛso kɛra Tekebali tabaliw diyɔrɔ ye , k'a kɛ jamanako ye , farikoloɲɛnajɛw baaradaw ani ntolatantɔn dɔw ma .
Nin ɲɛnajɛ ɲɛmɔgɔya tun bɛ olɛnpikiko ɲɛmɔgɔyakulu perezidandankan 3nan , Abudulu Wahabu Zorome , bolo , Mali Tekebali perezidan ,
Kolonɛli - mazɔri Barahima Jabate , tun bɛ min kɛrɛfɛ ani nin fɛnw sɔrɔbagaw tɔgɔlamɔgɔw .
Sababu , ka nin ɲɛnajɛkɛta Mali federason kura jira , a biro an'a baaradaw ni kulɔbu minnu donna a la .
Nin tabaliw dili bɛ Mali Tekebali federason , min sigira Mali la a ma mɛɛn , ka baaraw daminɛni lakodɔn , k'a kɛ jamanako ye .
A perezidan , Kolonɛli - mazɔri Barahima Jabate , ka kuma fɔlenw na , Habibu Sisoko de sabu la , o min sɔnna , Diɲɛ Tekebali federason perezidan ka laɲini na , ka cogoyaw kɛ minnu ka kan , nin farikoloɲɛjajɛ ɲɛnajɛkɛta kura cɛnsɛnni an'a yiriwali la Mali la .
A kɛtɔla k'a ci kalifa an na , a y'an hakililatigɛ ko a ka bilasirali tɛna dɛsɛ an na , wa a y'a kumakan labato .
O cogo de la , mara siratigɛ la , a ka kɔkɔrɔdon y'a to an ka mara gafew sɔrɔ , ka se ka Diɲɛ Tekebali federason ka lakodonni sɔrɔ , perezidan Jabate y'o dantigɛ .
O gafew bɛ tali kɛ Tekebali tɔn sigili lakodɔnsɛbɛn , SENOYƐSEMU ka lakodɔnni ani laban na farikoloɲɛnajɛw baaradaba ka lakodɔnni kan .
Min ye Abudulu Wahabu Zorome ye , ale jɔra a kan ka perezidan Habibu Sisoko baribada nin kolatigɛli cɛɲumannin kama an'a ka waleyaw bɛɛlajɛlen Mali farikoloɲɛnajɛ ka hɛrɛ kama .
Perezidan Habibu tɔgɔ la , ne bɛ k'ale min nɔnabila , n bɛ foli kɛ Tekebali federason perezidan ye , a ka sɔnni na a sugandili la , a y'o dantigɛ .
Perezidan Jabate y'a ɲini nin tabali fɔlɔw sɔrɔbagaw fɛ , u k'a dɛmɛ ka Tekebali jɛnsɛn , o min ye degelifɛɛrɛ fana ye , min b'a to ntolatanna denminsɛnw ka ntola matarafa .
N teri mandiw , farikoloɲɛnajɛw kunnafonidilaw , n bɛn'a ɲini aw fɛ , aw k'an dɛmɛ nin farikoloɲɛnajɛ ɲɛnajɛkɛta kura ka lakodɔn an ka jamana kɔnɔ , a y'i sara ten kunnafonidilaw la , minnu tun bɛ kɛnɛ kan .
Taama baarabolodalen dɔ ka taa bɔ baaradaw ani kulɔbuw la , minnu ye nin tabaliw sɔrɔ , bɛna labɛn Femateke fɛ , yaasa k'a tangabaw bolo don ani ka faamuyali di a tanni sariyaw an'a ɲɛnajɛkɛta kɛli kan .
An k'a jate ko Femateke daga bɛ Banankabugu Santiri Olɛnpafiriki yɔrɔ la .
A bisimilako ɲɛnajɛw kɔfɛ , a tanni jirali dɔ labɛnna ani ka tabaliw dili da a kan .
O la IYƐNIZIYƐSI ,
Sɔrɔdasiw ka farikoloɲɛnajɛ Ɲɛmɔgɔyaso ,
Santiri Olɛnpafiriki ,
Farikoloɲɛnajɛ Lise Bɛni Umaru Si ,
Kati Piritane minitɛri ,
Mamadu Konate , Ɔminisipɔri Modibo Keyita , Kulukɔrɔ Jara ASI ntolatanyɔrɔw ,
Salamatu Mayiga farikoloɲɛnajɛ masaso ,
Joliba ASE ,
Bamakɔ Ɛsitadi maliyɛn ,
Bamakɔ Ereyali ,
AYƐSI Polisi ani Femateke ɲɔgɔnkunbɛnw kama .
Wa kabini zuwɛnkalo tile 19 san 2021 , mɔgɔw bɛ Mali federason kura mɔgɔw , minnu hakɛ ye tan ni saba ( 13 ) ye , tɔgɔw dɔn .
Sayidi - Femateke Ɲɛmɔgɔyakulu mɔgɔw tɔgɔw sɛbɛn - Perezidan ,
Kolonɛli - mazɔri Barahima Jabate ; - Perezidandankan 1ɔlɔ ,
Mariyetu Keyita ; - Perezidandankan 2nan ,
Sɛki Konate ; - Sekeretɛri zenerali ,
Alasani Mariko ; - Sekeretɛri zenerali dankan ,
Madamu Jawara Fatumata Danbele ,
Warimaralaba ,
Pankurunko Kumandan ,
Hamizata Ba ; - Warimarala dankan ,
Madamu Anni Hawa Njayi ; - Farikoloɲɛjɛkɛla sigikansariya an'a kɔnɔnasariya bakurubaw baarakɛjɛkulu perezidan ,
Kumandan Usumani Tarawore ; - Farikoloɲɛnajɛ Kɛnɛyako baarakɛjɛkulu perezidan
Madamu Aminata Buja Jara ; - Ɲɔgɔnkunbɛnw jalatigɛli an'u labɛnni perezidan ,
Polisi Kumandan - mazɔri Lasine Jara ; - Ɲɔgɔnkunbɛnw jalatigɛli an'u labɛnni perezidandankan ,
Yetenan Saka Kone ; - Nafolokow , wariɲinifɛɛrɛkow ani kumalaseliw perezidan ,
Mahamadu Kuyate ; - Tekebali musow ka koɲɛw ani denmisɛnninw degeliko baarakɛjɛkulu perezidan ,
Jati Njayi .
Kunun , ntɛnɛndon zuwɛnkalo tile 28 san 2021 , Minisiriɲɛmɔgɔ , Dɔgɔtɔrɔ Sogɛli Kokala Mayiga taara Mali kunnafonidilaw ka soba la ( Bamakɔ ) , ka kunnafonidi cɛw ani musow kunbɛn .
O badenyataama senfɛ ka taa bɔ kunnafonidilaw ye , gɔfɛrɛnaman kuntigi y'a da tulow kan ko kalataw ɲɛnabɔli cakɛda kannabilalen dɔ bɛna bila sen kan , i n'a fɔ Mali politikimɔgɔw ani jɛrɛjɛkuluw jamakulufanba y'a ɲini cogo min .
Kumafalen t'a la bilen .
Kalataw ɲɛnabɔli cakɛda kelen pe bɛna kɛ walima a tɛna kɛ ?
A politiki latigɛli kɛra , cakɛda kannabilalen , min bɛna kalataw labɛn , bɛna kɛ .
Dɔgɔtɔrɔ Sogɛli K . Mayiga y'o pereperelatigɛ kunnafonidilaw ɲɛkɔrɔ kunun .
Kunnafonidilaw ka soba perezidan , Banjugu Dante , ye Minisiriɲɛmɔgɔ ka nin badenyataama kɛ sababu ye ka kunnafonidilaw ka hamiw kuma fɔ , minnu ye kunnafonidilaw ka dɛmɛ sarabaliya ye kabini san saba , kunnafonidilaw ka soba lakurayali , sariyaw bɛnbaliya , kunnafonidi sariyatiɲɛ ɲangiliw binni , lanpo caya kojugu .
A kɛtɔla ka kunnafonidilaw ka kɔkɔrɔdon sɛmɛntiya cɛmancɛlafanga ye kokura , a ye Minisiriɲɛmɔgɔ , Dɔgɔtɔrɔ Sogɛli K . Mayiga ka dɛmɛ ŋini kunnafondi kama , min b'a kun bɔ .
A kɛtɔla ka kuma ta , gɔfɛrɛnaman kuntigi , Dɔgɔtɔrɔ Sogɛli K . Mayiga , y'a da tulow kan ko sigidajama sigilen don baarakɛbagaw kan jɔda bɛ minnu na , i n'a fɔ kunnafonidilaw , diinɛɲɛmɔgɔw , lakanakɛbagaw , politikimɔgɔw , jagokɛlaw ( magodilannaw ) , adw .
Minisiriɲɛmɔgɔ y'a ŋaniya da kɛnɛ kan ka cɛmancɛlafanga , min bɛ senna , sennateliya .
A ka kuma fɔlenw na , cɛmancɛlafanga sigilen don ntulomanw kan , i n'a fɔ lakana , yɛlɛmaw ani hadamadenyasira basigili .
Dɔgɔtɔrɔ Sogɛli K . Mayiga ka fɔ la , bɛɛ sen bɛ don politikikow ani fangabulonkow yɛlɛmaw la , gɔfɛrɛnaman bɛna minnu kɛ . An ye politikitɔnw lamɛn k'u damakasi ko cɛmancɛlafanga donjatesɛbɛn , min lakodɔnna , o ma kɛ kumafalen si kun ye ka kɔn .
Nin ye donjatesɛbɛn ye , an bɛna min labɛn ni bɛɛ ye . An bɛna kumafalen kɛ ni bɛɛ ye , walasa ka balanw dɔn , minnu bɛ se ka kɛ , ka gɛlɛyaw wuli ɲɔgɔn fɛ , ka taa kalataw la ani ka sɔsɔliw faratiw dɔgɔya .
K'a da a kan gɛlɛya min nana ni fangayɛlɛma ye , o bɔra kalataw jaabiw sɔsɔliw la .
Fo ɲɛnabɔcogo ka ɲini o la ,
Ani fana , Sogɛli K . Mayiga y'a pereperelatigɛ ko kalataw ɲɛnabɔli cakɛda kannabilalen kelen pe bɛna kɛ yen cɛmancɛlafanga kɔnɔ , min bɛ senna . Kumafalen t'a la bilen .
Kalataw ɲɛnabɔli cakɛda kelen pe bɛna kɛ yen walima a tɛna kɛ yen ?
A politiki ŋaniya tara , cakɛda kannabilalen , min bɛna kalataw labɛn bɛna kɛ yen .
O bɔlen kɔ yen , a bɛn'i kanto ko minɛn walasa ka Jamana Labɛn Kura Sigikafɔba ( AYƐNƐRI ) labɛn , o ye Jamana Kumaɲɔgɔnya bɛɛ sen bɛ min na ( DEYƐNI ) jaabiw ye , o ye Jamana Ɲɔgɔnfaamuya Lajɛba jaabiw ye , o ye Fanga Kanmabɔli Jateminɛbaw jaabiw ye . Jamana Labɛn Kura Sigikafɔbaw ( AYƐNƐRI ) dantigɛliw ,
Malidenw bɛɛ bɛna jɛn ni minnu ye , bɛna kɛ wajibi ye mɔgɔ bɛɛ ma , min bɛ fɛ ka fanga ta Mali la .
Kalo kɔnɔntɔn minnu tolen don , an bɛna ko bɛɛ kɛ ka taa kalataw la .
Ni nin cɛmancɛlafanga dɛsɛra , ne ɲɛ tɛ politikimɔgɔ la , min bɛna hɛrɛ sɔrɔ a la , fo n'a kɛra mɔgɔ ye jate wɛrɛ bɛ min bolo .
Minisiriɲɛmɔgɔ y'o dantigɛ .
Gɔfɛrɛnaman kuntigi ka kuma fɔlenw na , cɛmancɛlafanga bɛna jateminɛ ni sarati damadɔw ye , fɔlɔ , a ka se ka kalataw labɛn , minnu tɛna sɔsɔ , a ka se ka Bɛnkansɛbɛn taabolo lataa ɲɛ , a ka se ka yɛlɛmaw kɛ Malidenw sigilen don ni minnu ye .
Ni cɛmancɛlafanga ye ninnu ɲɛ sɔrɔ , a ko ten , o na kɛ a ɲɛnen ye .
O bɔlen kɔ yen , a y'a dajira ko dɔgɔkun wɔɔrɔ bi kɔ , a bɛn'a ka politiki bakuruba ( DEPEZE ) dantigɛli kɛ Cɛmancɛlafanga Jamana Kolatigɛjɛkulu ( SEYƐNITE ) la .
Ani fana , a bɛn'a fɔ ko kiri bɛna kɛ mɔgɔ ye , kasaara ye minnu sɔrɔ zuluyekalo tile 10 , 11 ani 12 san 2020 , Bamakɔ .
O ɲɔgɔnkunbɛn senfɛ ni kunnafonidilaw ye , a y'a fanga digi bɛn bɛnkansɛbɛn kan Mali la an'a ka kan danaya , min ka da Mali ɲɛmɔgɔw kan .
Mijnisiriɲɛmɔgɔ ka fɔ la , diɲɛmɔgɔ tɛna Malidenw ka gɛlɛya ɲɛnabɔ u nɔ na .
Pankurunjinginyɔrɔ kɛnɛ sow cili kɔfɛ , a y'a da tulow kan ko Jamana sɛgɛsɛgɛli baarakɛjɛkulu dɔ bɛna bila sen kan walasa ka mɔgɔw ɲangi , n'a bɛ se ka kɛ , minnu n'a ka kan ani ka sarali kɛ mɔgɔw ye , minnu n'a ka kan fana .
Agibu Sogodogo - Wideyo surunnin dɔ , min bɛ binkanni jira Jamana perezidan kan mɔgɔ dɔ fɛ , bɛ yaala la bɔlɔlɔ baarokɛyɔrɔw kan .
Mɔgɔ fila minɛna .
Nin y'a siɲɛ fɔlɔ ye farikololabinkanni ka kɛ a la .
Nin waati la Doromi kɔnɔ , Faransi munumununi ani kumaɲɔgɔnyaba hukumu kɔnɔ , a ye min lawuli walasa ka jamana lataa Kowidi kɔfɛ waati kɔnɔ , Emanuyɛli Makoron tulo cira cɛ dɔ fɛ .
O yɔrɔ bɛɛ , lakanakɛbagaw ye mɔgɔ fila minɛ .
A bɔtɔla Tɛnni - Lɛrɛmitazi Lise Hoteliye la , nɛgɛkanɲɛ 13 tɛmɛnen ni miniti 40 fanfɛla la , Jamana kuntigi fɔlɔla ka don a ka mobili kɔnɔ walasa ka Walɛnsi dugu cɛmancɛ sɛgɛrɛ ni ka tilelafana dun yen dumunikɛyɔrɔ dɔ kɔnɔ banbali kan .
Nk'a y'a ka taamakɛjama lajɔ ɲɛfɛ mɛtɛrɛ damadɔ , ka taa filɛlikɛla dɔw fo , minnu tun bɛ ka wɔyɔ a la .
O yɔrɔ de la , mɔgɔ minnu tun bɛ yen dɔlakelen y'i kɛ Jamana perezidan kan .
A wideyo tiɲɛtigiya , min bilala bɔlɔlɔ barokɛyɔrɔw kan , n'a kɔnɔ mɔgɔ b'a mɛn k'a jɛya , Makoroni ka bɔ yen ani masayafanga ganselikanw , o tiɲɛtigiyara Emaniyɛli Makoron ka lamini fɛ .
Miniti damadɔ ka kɔn , Emaniyɛli Makoron dun tun bɔra ka se , kunnafonilasenin dɔ fɛ , ka wele bila madali bakuruba la .
Demokarasi kɛli mago bɛ basigi ani bonya la .
Mɔgɔ bɛɛ fɛ .
Politiki jɔyɔrɔtigiw , i n'a fɔ fasodenw .
Demokarasi kɔnɔ , ngaradaw bɛ se ka kɛ ni kannabila ye .
bɔlɔn kɔnɔ , kunnafoniminɛn na , jabaranin na .
A bɛ kɛ waati dan dɔnnenw na , minnu dala bɛnnen don , wotekɛsuw kɔnɔ .
O kunfalen , o ye ɲangata ani juguya banni ye
Ni juguya ani ɲangata seginna ka na , u bɛ fɛn kelen fanga dɔgɔya , o ye demokarasi de ye .
Ani o la , ne bɛɛ wele bila ka taa bonya ani madali la , a tun y'o ɲini .
Zan Kasitɛkisi y'i bɔ a yɛrɛ la teliya la , ni wele kɛli ye perezidanfanga girinkajɔ ye .
Poloitiki tɛ se cogo si la ka kɛ ɲangata ye , kumajugufɔ ani k'a bɔ a la tuguni ɲɔgɔnbugɔ .
N bɛ wele bila perezidanfanga girinkajɔ ma , a b'an bɛɛ kunkan , an ka demokarasi sigikanw b'a da fɛ , a y'o dantigɛ gɔfɛrɛnaman ka ɲininkali waatilabaara dɔ senfɛ Wasabulon na .
KUNNAFONISUN : / / www . lefigaro . fr / - A ka lakanabaliya sugu bɛɛ kɛlɛli baara kɔnɔ , polisi Komisɛri pɛrɛnsipali , Abuduramani Alasani , Bamakɔ arɔndiseman 1ɔlɔ polisiso ɲɛmɔgɔya bɛ min bolo , ka cɛdenw filɛ ka mɔgɔ fila sama ka bɔ jama ka tajurusara bolo .
Sɛgɛsɛgɛli kɔfɛ , a yera tiɲɛna k'a fɔ mɔgɔ fila minnu kodon , n'o ye Cemoko Danbele ani Bubakari Kanute ye , dɔnnen don polisi cakɛdaw fɛ , u ka kojugukɛ waleyaw kama .
Ka bɔ polisikunnafonisunw na , alamisadon zuwɛnkalo tile 3 tɛmɛnen sufɛla la , sɔgɔmada nɛgɛkanɲɛ 2 fanfɛla la , arɔndiseman fɔlɔ polisiso ka ɲininiw bolofara ( BEYƐRI ) cɛdenw ye mɔgɔ fila bɔ bolo la , minnu tun bɛ ɲini ka bugɔ ka faga jama diminbagatɔ fɛ , gɛnkaminɛ dɔ kɔfɛ .
O cogo la , an ka kunnafonisunw y'a pereperelatigɛ , ko denjugu fila ninnu tun y'a ɲini ka npogotigi dɔ ka tɛgɛkɔnɔtelefɔni bɔsi a la , Hamudalayi , ni bagabagali ye marifa dɔ fɛ .
O laban ye kulokanw bɔ ka welemada kɛ , wa , sugandili wɛrɛ ma to denjugu fila ninnu bolo ni boli tɛ .
O la , gɛnkaminɛ dabɔra , o yɔrɔ bɛɛ la , denjugu fila ninnu ni jama diminbagatɔ kojugu cɛ .
U kɛtɔla ka jɔrɔntɔ cɔrinnen ye u dala , binkannikɛlaw dɔlakelen , n'o ye Cemogo Danbele ye , y'a maramafɛn bila ka bɔ a bolo Wɔlɔfɔbugu misiri yɔrɔ la .
Erewoliwɛri kaliburu 6 , sɛgɛsɛgɛkɛliw sera ka min sɔrɔ .
Ku kɛra teliya la denjugu fila ninnu na , jama murutilen fɛ , min y'u sɛbɛkɔrɔbugɔ , i ko a k'u faga .
Arɔndiseman 1ɔlɔ polisiso ka ɲininiw bolofara ka teliya ye denjugu fila ninnu bɔ saya bolo , siga tɛ min na .
O cogo la , kabini u ladɔnniyara , polisiw sera ka binkannikɛlaw sama ka bɔ hadamadenw woyolen sɔninw kɔnɔ , minnu tun labɛnnen don ka """" ɲangali min bɛ misali bɔ """" da Cemoko Danbele n'a jɛɲɔgɔnjugu kan .
O la , u donina ka taa Gabiriyɛli Ture Sannakalan Lapitaniso kogonibonda la , Sigidajama Lakanakɛbagaw ka baarakɛkulu dɔ fɛ , walasa ka furakɛli dɔw sɔrɔ yen .
A bɔlen furakɛlibon kɔnɔ , taa kɔra ni Cemoko Danbele ye arɔndiseman 1ɔlɔ polisiso la sɛgɛsɛgɛli kologɛlɛn kama . Ɲininkali busanmisɛn gannen a la , a ye jɔn - ko - ala fɔ .
A maramafɛn bɔyɔrɔ kan , a y'i dantigɛ k'o y'a jɛɲɔgɔgɔjugu , Bubakari Kanute , ta ye , min tun bɛ kirin na tuguni waati min na an tun bɛ nin faseri don nɛgɛ la . Yɔrɔmɔmɔ dɔ , min kɛra Cemoko Danbele bara , y'a to sɛgɛsɛgɛlikɛlaw ka pisitole , min bɛ ci ka tugu
ɲɔgɔn na ( PEYA ) , dɔ sɔrɔ , ni farafinmarifa dilannen don , k'a lafiyasa , kaliburu 12 , foroko dɔ , sefawari min bɛ ɲini ka miliyon 2 bɔ , bɛ min kɔnɔ ani foroko wɛrɛ , basan tigɛlen wɔɔrɔ bɛ min kɔnɔ .
A bilalen ka taa Komini 3nan Kiri kunfɔlɔ kiriso jamanalafasakiritigɛla ɲɛkɔrɔ , kasodonsɛbɛn dara Cemoko Danbele kan .
Fɛn min ye Bubakari Kanute kɔni ye , n'a tun bɛ kiri halibi , a kalifara a somɔgɔw la walasa u k'u jɔ n'a doni ye .
Bubakari PAYITAWO - A kofɔlen cɛmancɛlafanga ɲɛmɔgɔw fɛ ani k'a laɲini gɛlɛya kɔnɔmɔgɔ dɔw fɛ , i n'a fɔ SEMA , farati b'a la Alize bɛnkansɛbɛn bɛn ani bɛnɲini kama waleyali kana kɛ , walima n'a ma kɛ dɔwɛrɛ ye , a kana kɛ labɛncogo la ,
a bɛ min na sisan .
O cogo la , tɔn """" Yɛrɛwolo debu siri lɛ aranpari """" kɔfɛ , faraɲɔgɔnkankulu """" Songayi Sawara Bato , """" kaɲaka tɔnw caman faralen don ɲɔgɔn kan min kɔnɔ , filɛ k'a kumakan kɔrɔta k'a gafe kalanni kura ɲini , k'a wajibiya , yaasa ka hadamadenya
ɲɔgɔnfaamuya ani jɛkasigi lakisi Mali la .
O tun kɛra kunnafonilase dɔ senfɛ feburuyekalo tile 6 san 2021 kunnafonidilaw ka soba la .
A kumaw kɛlen u perezidanw jɛlen fɛ , """" Songayi Ganda """" ta ,
Abubakirini Mayiga , """" Gawo Lama """" ta , Abudɛli Kadɛri Mayiga , faraɲɔgɔnkankulu """" An ko Mali """" ta ,
Aliyu Badara SAKO , a lase ye kaɲaka mɔgɔ kalanenw ani mɔgɔ minnu bɛ bɔ yen , caman sama ka na a yɔrɔ la ani ka kɛ dantigɛli kɛyɔrɔ ye , min na a faraɲɔgɔnkankulu b'a wajibiya , bakuruba la , ka bɛn kɛ jamana Kumaɲɔgɔnya Bɛɛ sen bɛ min na komagɛlɛyaliw ma , ka
bɛnkansɛbɛn bɛn kama kalan kura ye .
N'u kɛtɔla ye ka Songoyi jamajɛkuluw bɔli kɛrɛfɛ Mali jamana fɛ , bɛnkansɛbɛn bilali la sen kan , don u ka jate la , jɛkulu mɔgɔw y'u kanto k'u bɛ hakɛ di u yɛrɛ ma ka Mali ka nafaw lakana ani dugulen jamajɛkuluw ni fɛɛrɛ bɛɛ ye , minnu bɛ bɛn .
Jamana tigɛtigɛliko kan , u bɛ damakɛɲɛni bɛ minɛcogo min na laɲini ani k'a kɛ ni yɔrɔ cogoya yɛrɛ ye ani fisamanciya tɛ min na , yaasa hadamadenya ɲɔgɔnfaamuya ani jɛkasigi bɛ lakisi .
O t'a bɛɛ ye .
Tɔnw faralen ɲɔgɔn kan Songoyi Sawara Bato kɔnɔ bɛ sɛgɛsɛgɛli kannabilalen dayɛlɛli ɲini fana cɛmancɛlafanga ɲɛmɔgɔw fɛ , fagali minnu dara Gawu denmisɛn wulikajɔlaw kan , zuluyekalo tile 12 san 2016 , dɔ farali marabolow furancɛlaɲɛmɔgɔw kan ni Gawo ani Tumutu sigida
yɛrɛkologɛlɛya tɔnw denmisɛnw ani musow ye ani mɔgɔw donni , lahidu tun dira minnu ma , jamana kɛlɛbolo seginnen kɔ Gawo .
Laban na , faraɲɔgɔnkankulu ye malidenw wele , bɛn ni tilennenya kanu bɛ minnu na , ka wulikajɔ kɛ walasa ka fɛn kofɔ ani k'u ban a ma ni sariyalafɛɛrɛ bɛɛ ye , u ye min mankutu ni Mali tilali bolodalen ye .
Amidu Keyita - Mali , i ko diɲɛ kɔnɔ jɛrɛjɛkuluw , ye cakɛda misɛnninw , ncininw ani mankanninw don ɲɛnamaya , karidon zuwɛnkalo tile 27 san 2021 .
A sababu la , Iziniko ani Jago minisiri Mahamudu Ulidi Mohamedi ye nin jamana sɔrɔ bolofara , jɔda bɛ min na , bakurubajate bɔ .
Ani ka laseli kɛ gɔfɛrɛnaman ka magan kɛlenw kan , walasa k'a baarabolofara lataa ɲɛ .
Cakɛda misɛnninw , ncininw ani mankanninw
ka don diɲɛ kɔnɔ , sigira sen kan Diɲɛtɔnba fɛ san 2017 .
A ɲɛnamayali b'a ɲini ka cakɛda misɛnninw , ncininw ani mankanninw jɔda jira jamanaw sɔrɔw la . Wa siɲɛ fɔlɔ - fɔlɔ don , a ka ɲɛnamayara anw ka jamana fɛ .
Ani fana , iziniko ni jagoko bɛ minisiri min bolo , Mahamudu Ulidi Mohamɛdi , y'a kɛ sababu ye ka nin cakɛda ninnu cogoya jira ani magan minnu bɛ ka kɛ gɔfɛrɛnaman fɛ , u ka taaɲɛ ani yiriwali kama .
A kɛtɔla k'a dantigɛ ko an ka sɔrɔ baarakɛminɛn bakuruba labɛnnen don ni cakɛda misɛnninw , ncininw ani mankanninw ye , n'u ka ca n'a 90 % ye , minnu na 80 % bɛ baara kɛ sariyakɔkansigi sariyakɔkansigi baarabolofara kɔnɔ , minisiri Mahamudu Ulidi Mohamɛdi ,
bɛn'a fɔ ko cakɛda misɛnninw , ncininw ani mankanninw bilalen bɛ gɛlɛya hakɛ dɔw kɔnɔ .
Minnu na , a bɛ
yirwalinafolo lasɔrɔli ,
forobaminɛn ɲinini ani sugufiyɛw lasɔrɔli , ɲinini ani kokurakɛ lasɔrɔli , kofɔ .
A tɛmɛtɔla ni kuma ye , iziniko ani jagoko minisiri , b'a fara a kan ko walasa ka gɛlɛyaw furakɛ , gɔfɛrɛnaman sɔnna maganw caman kɛli ma walasa ka cakɛda misɛnninw , ncininw ani mankan lataaɲɛ .
Fɛnw ko don , minnu ye cakɛda misɛnninw , ncininw ani mankanninw ka jamana ɲɛmɔgɔyaso bilali ye sen kan an'a baarabolofara yiriwali baarabolodasɛbɛn dɛmɛni ,
o min kɔnɔkow bɛ sigi - sigi koladilanw lamini cogoya lafisayali dafɛ ,
cakɛda misɛnninw , ncininw ani mankanninw fɛɛrɛkow ani ɲɛmɔgɔyabaarakow sew kologɛlɛyali ,
ani yiriwalinafolobɔ lasɔrɔli fiyali .
O bɔlen kɔ yen , Mahamudu Ulidi Mohamedi b'a sɛmɛntiya k'ale ka baaradaba ye sariya baarabolodali labanni taabolo daminɛ , min bɛ tali kɛ cakɛda misɛnninw , ncininw ani mankanninw ka bɛnkansariya kan .
' O labɛnkɛcogo bɛna ko minnu bɛ lasuli kɛ kɔnɔnalabɛn siratigɛ la lɛnpoko , degelikalanko , baara fan dɔ diliko yɔrɔ wɛrɛ ani yiriwalinafolobɔ lasɔrɔliko hukumu bakuruba kofɔ ' a y'o dantigɛ .
Yaan'a k'a fara a kan , k'o ko bɛn'a to ka cakɛda misɛnninw , ncininw ani mankanninw nafalafɛnw suguya caman nafabɔ , nafolokow ani fɛn minnu tɛ nafolokow baaraw ye bɛ minnu kɔnɔ .
Ko nataw siratigɛ la , a ye baaratigi sigisariya bilali sen kan lase , min bɛna dɛmɛ kɛ ka sariyakɔkansigiw baarabolofaraw yɛlɛmani lafisaya ka taa sariyakɔnɔsigiw baarabolofaraw fanfɛ ni lɛnpokow ani hadamadenyakow lasuliw ye . O bɔlen kɔ yen , minisirikɛ ye hakilijigin kɛ nɔkunw sirilen kowidi -
dizinɛfu ( 19 ) gɛlɛya lanɔgɔyali koɲɛw la , minnu dadonna gɔfɛrɛnaman fɛ , yaasa ka cakɛda misɛnninw , ncininw ani mankanninw kɔkɔrɔdon .
Laban na , a y'a ka bilasirali ni kɔkɔrɔdon sɛmɛntiya kokura a baarabolofara tɔgɔ ,
baarakɛbagaw ye .
Kadijatu SANOGO / maliweb . net - FƐSƐFƐSƐLI .
Bɛnkansɛbɛn bɛn ani bɛnɲini kama Mali la , min bolonɔbilala Alize san 2015 namarayalen don , wa , a bolonɔbilalaw bɛ i ko u bɛ k'u sɔbɔ a hakilila la ka taa a fɛ .
Ka mun fɔ jamana kelenya labatoli la ?
Kulu marifatigiw bayɛlɛmani jumɛn ka kɛ politikitɔnw ye , minnu b'u ka baarabolodaw lataaɲɛ ni basigi ye ?
Yɛlɛmani jumɛnw ?
Ninnu ye ɲininkali dɔw ye , minnu b'a kun bɔ mɔgɔ k'i yɛrɛ ɲininka , ni mɔgɔ bɛ se tuguni ka Alize bɛnkansɛbɛn lakisi .
Koɲɛ min bɛ mɔgɔ kunnasiri kɛrɛnkɛrɛnnenya la ,
Marifabila bɛ sira gerenen kɔnɔ kabini san wɔɔrɔ .
Sɔrɔdasiladegew sigilen b'a kan k'u ka marifaw to u bolo , u ye kuraw yɛrɛ sɔrɔ , n'u b'u jira ni waso ye .
U b'a fɔ k'a bɛna kɛ nin cogo la , waati bɛɛ kɔnɔ ni gɔfɛrɛnaman tɛna fangabulonkow yɛlɛmaniw bila sen kan , minnu ɲɛsigilen don bɛnkansɛbɛn kɔnɔ ,
Nka jigifako fana tɛ Bamako bolo ko bɛnkansɛbɛn bolonɔbilali kuluw bɛna marifabila kɛ , ni maraboloyali gɛlɛn bilala yɔrɔw la , i n'a fɔ a ɲɛsigilen don cogo min na .
Sɔrɔdasiladegew , siyako ka bon minnu bolo , tɛna kun wɛrɛw sɔrɔ ka to ni marifaw ye wa , misali la sigidajamaw cɛ lakanabaliya walima jihadikɛlaw kɛlɛli , i n'a fɔ yɛrɛlakanakuluw b'a kɛ cogo min fan wɛrɛ fɛ , jamana cɛmancɛ la ?
Mɔgɔ bɛ se ka bɔ nin kɔnɔganko la wa ?
An k'a jate sigi , yaasa ka jaabi kɔnɔko damadɔw sɔrɔ .
Sirankow caman bɛ Bamakɔ la , minnu ka kan ka ɲɛnabɔ .
U b'a bali ka taama ka taa ɲɛ a ka fan na .
U filɛ .
Maraboloyali kologɛlɛyalen kosɛbɛ , i ko a ɲɛsigilen don bɛnkansɛbɛn kɔnɔ , ni marabolo perezidanw sigili ni jamaden bɛɛ ka wote kunkelen ye , ni se walankatalenw ye , bɛ mɔgɔw jɔrɔ . A kɔlɔlɔw bɛna kɛ jumɛnw ye ?
A siganna bɛ to yen , waati bɛɛ la , ni kulu marifatigiw bɛ Mali kaɲaka kunna , ni ka tilali ŋaniyaw da kɛnɛ kan ,
Mali darapo bɔli yen , tilali murutili sanyɛlɛmaw ɲɛnamayali , kulu bolonɔbilalaw ka sɔrɔdasiyataamaw Kidali , dɔ farali kuluw ka dugukolo lakɔlɔsili kan ni marifa ye , sariya bolili min bɛ ɲini ka kɛ sagotigiya ye SEMA ( Azawadi tɔnw ka kolatilenjɛkulu , tilakɛla kɔrɔw ) fɛ .
Ka hakilijigin kɛ ko maraboloyali , min ɲɛsigilen don ( federasonko dɔ min t'a yɛrɛ kofɔ ) , bɛ ɲini ka jamana sew bɛɛ layɛlɛma sigidakunda .
Marabolow , minnu perezidanw bɛna sigi ni jamaden bɛɛ ka wote kunkelen ye , n'u bɛna mara waleyali ɲɛmɔgɔya kɛ , bɛna tɔgɔ ta , k'a kɛ jamanako ye , n'o y'u ka sugandilenw ye .
U bɛna kɛ u yɛrɛ bolo , lɛnpokow , baarakɛnafolokow , sɔrɔkow ani hadamadenya sigibajuw baaradakow , i n'a fɔ kalan , baaradegekalan , kɛnɛya , fɛnjɔtaw ani minɛnkow , siratigɛw la .
Kiriko sira la , Jamana ka sagotigiya hakɛ kɔni fana lakodɔnnen don .
Nka bɛnkansɛbɛn bɛ kiriko yɛlɛmani kɔnɔdun fana ɲɛbila ,
Min b'a ɲini ka laadaw ani kokɔrɔw labɛncogow don a la ani ka Kadiw ( silamɛya kiritigɛlaw ) jɔyɔrɔ don ba la kokura , mara kiritigɛ kɔnɔ .
Lakana sira la , bɛnkansɛbɛn bɛ sigida polisi sigili ɲini , kasɔrɔ hali a m'a da tu jamana polisi kɛli la yen walima a jɔyɔrɔ la .
Bɛnkansɛbɛn sariyasen 28 b'a pereperelatigɛ fana ko sigidaw lakana ɲɛmɔgɔyakuluw sarankannaw bɛ kɛ minnu na , Jamana tɔgɔlamɔgɔw ni sigidaw jɔyɔrɔtigi wɛrɛw bɛ ɲɔgɔn sɔrɔ min kɔnɔ , bɛ bila sigida mara waleyalikulu kuntigi ka fanga kɔnɔ .
Jigifa jumɛn bɛna sɔrɔ Mali gɔfɛrɛnaman fɛ , min bɛ kɛ i ko a tɛ yen yɔrɔ dugukolo kan , n'a bɔra tɔgɔlamɔgɔ kelen na , kɔlɔsili fanga bɛ kɛ min bolo sariya kɔnɔ ko tɛmɛnen kɔ , ni kulu marifatigiw tɛn'a lamunumuni u ka nafa kama , ni sigida kalafiliw ɲɛbilala
?
Jamana tilali , a cili farati tɛ kɛ yen wa , sangaɲɔgɔnya la ni IYƐRIYƐSIYƐSI kɔrɔlen ye , jamana minnu faralenw ɲɔgɔn kan perezidanw sigilen kɔfɛ , ni jamanaden bɛɛ ka wote kunkelen ?
A ɲininkali bɛ kɛ k'a da a kan Mali ye Jamana ye min fanga ka dɔgɔn , n'a bɔgɔ ka fɛgɛn , n'a lataamacogo ma ɲi , min tɔgɔlamɔgɔw an'a taamasiyɛnw bɛ lagosi jama fanba fɛ .
Jamana bɛnkansariya bɛn , kelenya ani bɛnɲini kama , labɛnni min tɛ se ka kɛ nk'a ka kan .
Bɛnkansɛbɛn b'a ɲini , walasa ka fɔɲɔgɔnkɔ ɲɛnabɔli kuntaala jan sigi ani jamana bɛnɲini yɛrɛ - yɛrɛ ,
ka bɛnkansariya dɔ labɛn , min ka kan ka Azawadi dakabanakoɲɛ ta ba la , dɔwɛrɛw cɛla ,
Juguman na , gɔfɛrɛnaman ka ko dajiraliw sɛbɛn , ban kɛra olu ma banbaganci kɔrɔw fɛ .
Dɛsɛ , ka bɛɛ ka jɛn sɔrɔ ko yɔrɔ in na , nin sɛbɛn kan , jɔda bɛ min na , kɔrɔ b'o filanfilanw na ani politikiw tafanw caya min bɛ yen , kasɔrɔ bɛnkansɛbɛb bilali sen kan , sarati ye bɛɛ ka bɛn a ko yecogo kan .
Bɛnkansɛbɛn ka jamantanya . Bɛnkasɛbɛn ma kɔkɔrɔdon , tiɲɛ na , mɔgɔ wɛrɛ fɛ ni kulu marifatigiw tɛ an'a jigifabaga , diɲɛmaa .
A bɛ ye Mali kɔnɔ , i ko a tintinnen don kɔkanna fɛ ni k'a bɔlɔnɔbila ni dagabɔndala ye , muru dalen kan kɔrɔ , kɛlɛ tiɲɛnen kɔfɛ sɔrɔdasiw bolo san 2014 , Kidali kɛlɛ kuncɛli la kɛlɛbolo ni tilalikɛkuluw cɛ . . . .
Sɛbɛn nafama , a ma lakodɔn ani hali kumafalen ma kɛ a kan Wasabulon fɛ ani a ma kɛ kumalasebaara kun ye .
A bɛ mɔgɔ kelen - kelen ladiyaliw caman kɛ banbaganci kɔrɔw ye , ɲinɛni kɔnɔ u ka damatɛmɛkow la , hali ni bɛnkansɛbɛn bɛ kɛlɛ kojugukɛw ɲangibaliya kɛlɛli jɔsen ɲɛbila .
Mali sariya dɔ dun bɛ yafa bakuruba kɛ .
Bɛnkansɛbɛn bɛ sɔrɔ yiriwali baarabolodaliw sigiyɔrɔma caman fana ɲɛsigi , minnu bilalen don Kaɲaka marabolow yiriwaliyɔrɔ kama .
K'o kɛ kun ye ka ku tɔw la , kasɔrɔ marabolo wɛrɛw , jamana cɛmancɛ ani worodugu la , bololankolonyalen don n'o cogo kelen ye , ani hali ka tɛmɛ o kan .
Kɛlɛbolo lajɔli . Ɲugun bɛ Mali kɛlɛbolo la ka sɔrɔdasi bolibagatɔw ladon , ani hali k'u ladɔn kokura , siɲɛ filanan na , i ko bɛnkansɛbɛn b'a ɲini cogo min na , an'a dɔgɔyalen u ka fɔlɔ jalaw la .
Nin sɔrɔdasi , minnu y'u ka duloki yɛlɛma kɛlɛ tannifilafili la , kabila nkalon ɲɔgɔndɛmɛ tɔgɔ la , bɛ jate jalatigiw fɛ , minnu tilennen tora u ka kɛta ma , i ko janfannciw , ani hali siyawolomalaw , minnu tɛ farafinw fɛ .
Yɔrɔ wɛrɛw la , nin mɔgɔ ninnu tun na bila kɛlɛ kiritigɛbulon ka bolo kan .
Sariyasunba falenni , min kunbalan sagon ka gɛlɛn kosɛbɛ . Sariyasunba hakililaɲinikalafili ka kan walasa ka bɛnkansɛbɛn fangabulonko dakun waleya , i n'a fɔ marabolo perezidanw sigili jamanaden bɛɛ ka kalata kunkelen na , dɔ farali marabolow sew kan , walima Sena sigili .
Tiɲɛnin na , sɔnni hakililaɲinikalafili ma , bɔlen t'a fɛ ko a bɛ se ka kɛ , a mɛɛn o mɛɛn , ni Azawadi jɛkuluw ka koladilanjɛkulu walima SEMA banbaganci kɔrɔw ma kumalasebaara kɛ ka sin woroduguyanfan jamaw ma walasa k'u lasɔn u ka demokarasi ŋaniya ma an'u sirili jamana dugukolo tolila a faralen
ɲɔgɔn kan .
Kasɔrɔ SEMA ye taabolo sigiyɔrɔma dɔ ta sira kɔdonnen fɛ , minnu fɔra ka tɛmɛ ( faralikɛbagaw ka darapow Mali darapo nɔ na , sɔrɔdasiyataamaw , sariya walew minnu bɛ i ko sagotigiyaw ) , minnu tɛ se ka dɔwɛrɛ kɛ ni Mali hakililako dengunni tɛ .
O bɛɛ kɔ , sariyasunba hakililaɲinikalafili baarabolodali dɔ tun lawulila Mali perezidan fɛ , I . B . Keyita , a waati la .
A tun sɔrɔla ka bɔ a dɔgɔ kɔrɔ bɔlɔnkɔnɔna ka gɛrɛntɛ fɛ , san 2017 utikalo la .
Kaɲaka jamaw tɔgɔlamɔgɔw cayali k'a damatɛmɛ ( jamana jama 10 % ) .
A bɛna gɛlɛya , sɔn ka kɛ a ma Mali fɛ , k'a fara nafalafɛn kɛrɛnkɛrɛnnenw kan , jɔdaw bɛ minnu na , n'u ɲɛbilalen don bɛnkansɛbɛn fɛ .
O bɛna kɛ ɲɛta fisamanciya sugu dɔ ye kaɲakayanfan yɔrɔlamɔgɔw ye .
SEMA bɛ sigidalakodɔnnenw ka sariyasun falenni ɲini walasa ka dugukolo kɛnɛ koori don ba la .
Falenni , depite jate sigili jama hakɛ fɛ Kaɲaka kama , na kɛ ka bɔ yɔrɔ sigibaga 60 . 000 / depite 1 na ka kɛ 30 . 000 / 1 .
Bɛnkan si ma se ka sɔrɔ nin yɔrɔ la ni Bamakɔ ye .
Bɛnkansɛbɛn bɛ Kaɲaka jamaw tɔgɔlamɔgɔ jate bɔ k'a dɔgɔya jamanakunda , nka o tɛ tiɲɛ ye .
Kasɔrɔ a ma san 2012 gɛlɛya makɔnɔ , tɔgɔlamɔgɔw bɛ Kaɲaka jamaw bolo , minnu bɛ bɛn u hakɛ jɔda ma , ni burudamɛ mɔgɔbaw farali ye fanga kan waati bɛɛ .
Sigidalakodɔnnenw cayali bɛna na ni jatew ye minnu tɛ nafolokow ye .
Ka nin forobabaarakɛlaw ani sigida mɔgɔ sigililen kura ninnu sara cogo di Mali kɔnɔ , min joli bannen don kaban ?
Nikola Nɔriman fɛ - Bamakɔ Ligi dakun filanan tɔnden , Binga ƐFISE ye ko duman lamaga .
Kupudimali tako 60nan karidefinaliw jate kɔnɔ , Bamakɔ Disiriki Komini 5nan ntolatantɔn taara AYƐSI Bakarijan bugɔ Baraweli ( 2 - 1 ) ni k'a lataa ɲɛ ɲɔgɔnkunbɛw demifinaliw la .
Bamakɔ , Yeelen Olɛnpiki ye san sɔrɔ Sikaso Ɛsitadi maliyɛn kan ( 1 - 0 ) , k'a sabu kɛ Isimayeli Jabate ka kurudon dɔ ye ( miniti 24nan ) , kasɔrɔ IYƐSISE Kita ye Ɲanan bɔ , o min gosira kulukɔrɔ 1 - 2 .
Karidefinaliw ntolatan laban bɛna kɛ zuwɛnkalo tile 18 , ni ka Bamakɔ Ɛsitadi maliyɛn ani SEYƐSIDE bila ɲɔgɔn na .
Usamani KAMARA - Walasa ka bɔ kumafalen fuw la , Lome Sannakalanyɔrɔ , Sɔrɔ ani Koɲɛnabɔ dɔnniyaw Kalanyɔrɔbolofara la , sannakalankɛbagaw , jɛrɛjɛkuluw tɔnw , politiki mɔgɔbaw , minnu bɛ SEFA fɛ ani minnun t'a fɛ , sen don na SEDEYAWO bɛɛjɛwari kunkanko
ɲɔgɔnyeba la , ni masalakun ye , min ye :
Ka bɔ SEFAWARI la ka taa EKO la ,
wari jumɛn , yiriwali jumɛn kama , Afiriki Tilebin na ?
K'a ta mɛkalo tile 25 la ka ta a tile 28 na san 2021 , Lome , Togo jamana na .
Kumakuncɛw , ka ɲɛsin a fankelenfɛjamanaw politikikolatigɛlaw ma , ye nin ɲɔgɔnkunbɛn laban .
Laselisɛbɛn , min bɔra nin kukankow ɲɔgɔnyeba la , ye wariko ani nafoloko dɔgɔtɔrɔso banasɛgɛsɛgɛ yɛrɛ - yɛrɛ de ye Afiriki tilebinyanfan fankelenfɛjamanaw kɔnɔ .
A sɛbɛnnen Karamɔgɔba Kako Nubukupo ka ɲɛmɔgɔya kɔnɔ , a ɲɔgɔnkunbɛn bakurubajate gafe ye jateminɛ , ko wɛrɛw cɛla , wari , min kuma cayalen don , tariku kan , SEDEYAWO waribonko an'a nafoloko kɛcogoya , wariko yɛrɛtigiya ani wariko kannabilalenya Sefamayɔrɔ kɔnɔ
, cakɛbulon labɛncogoya SEDEYAWO warisoba ka kannabila kama ani tɛmɛni ka taa Eko la , o ko nataw Afiriki tilebin sɛnɛ kan .
Kumasurun na , a ɲɔgɔnkunbɛn y'a to kunfɛkow walima faratikow , minnu sirilen don tɛmɛni na ka taa bɛɛjɛwari la , ani sɔrɔkow ni nafolokow nafamafɛnw , jɔda bɛ minnu na , fankelenfɛjamanaw jamanaw na , ka se ka sɛgɛsɛgɛ ɲɔgɔn fɛ .
Mɔgɔ faamuyalenbaw ka fɔ la , wari tɛ ko ye , min bɛ tali kɛ fɛnsɔrɔ , tilatilali ani dumuni baaraw dama na hadamaden jamajɛkulu kɔnɔ , a bɛ tɛmɛ sɔrɔko kan .
Ko bɛɛ ɲɛ , sagotigiya , kannabila , hakɛ latiɲɛbali koɲɛ don .
Sigida hadamaden jɛkulu nikun ja an'a balocogoya tiɲɛw don .
Politiki ani sariyako kɛnɛkanko ye ko jamana kannabilalen ye sagotigiya jamana ye , min ka koɲɛ b'a yɛrɛ bolo , n'a ka kan ka yɛrɛ mara ani k'a ka wariko kannabila diyabɔ .
U y'o dantigɛ .
Eko ɲɛni sirilen don , k'a jija , a sigida warisoba nata , min bɛna i don a kɔrɔ , cakɛdako kologɛlɛya la .
Warisoba , min tigɛlen don ka bɔ politikiɲɛmɔgɔw ka hakililadi ma , dɔrɔn , de bɛ se ka danayako ni jɛlenyako hakililatigɛ wariko politiki ye .
O la , walasa ka EKO Warisoba ka yɛrɛta kologɛlɛya , fo ka hakilinakow sugandi , minnu bɛ politiki hakililadi dɔgɔya .
mɔgɔ faamuyalenbaw y'o dajira .
Nin cunni kosidɔnbali kɔnɔ , kasɔrɔ lakana labɛn si t'a la , taɲɛ bɛɛ sɔrɔ fana , dannaya kɔnɔdun ani bɛɛ bɛ jɛ min na , siniɲɛsigi jɛɲɔgɔnya fɛ , min sigilen don wariko , sɔrɔko ani jagoko dɔnɲɔgɔnna kan , tɛmɛ tɛ kɛ min na , SEDEYAWO kɔnɔ , i ko sira
kelen pe , min bɛ se ka filɛ Afiriki tilebin kɔnɔnayiriwali la .
Jɔdaba b'o min na , walasa ka cɛmancɛladakun girigaraw an'a sigasigaw sagon , minnu ye tɛmɛsira wajibiyalenw ye , wariko faraɲɔgɔnkan sigili taabolo bɛɛ la .
Seereyako la , Erɔpu kelenyatɔn ye san bi saba kɛ walasa ka bɔ """" Wɛrinɛri laselisɛbɛn """" na ka se Ero bilali yɛrɛ la sen kan .
A laselikɛlaw bolo , SEFA tɛmɛni ka taa EKO la bɛ kofɔ , fan dɔ fɛ , i n'a fɔ dusukunjɛlenya sɛgɛsɛgɛli Faransi bolo , a ŋaniya la , ka dakun kura hakililatigɛ a cɛko la ni Afiriki , a kɛtɔla , o la , ka walifasomara ani walifasomarakura tigɛdaw datugu wariko sira la .
Ani fan wɛrɛ fɛ , Afiriki ɲɛmɔgɔw bolo , i ko danaya sɛgɛsɛgɛli u ka se la ka tɛmɛ kɛ u ka kannabila balili kan .
Min misalija dilen don o toli la tɔnɔ dɔ kɛcogoya la , u ye min nafasɔrɔbagaw ye fasojamaw kokan , u dun bisigilen don k'u ka kan k'olu ka baana ni hɛrɛ hakililatigɛ , hali n'a kɛra dɔɔnin ye .
A bɛ kɛ fana u se sɛgɛsɛgɛli ye ka bɛɛjɛwari dilan ani k'a ɲɛnabɔ sɛbɛ la .
A mana tigɛ a ɲɛ o ɲɛ kan , Afiriki tilebin kologɛlɛn jɔli , min bɛ kɔnɔnayiriwali sugandi , n'a bɛ labɛn sagotigiyawari dafɛ , ye diyagoyako ye Afiriki bagun bolo , min bɛ taama na ka taa a ka sɔrɔ ani sigidajama labɛncogo yɛlɛmani fanfɛ , EKO kunkankow ɲɔgɔnyeba laselisɛbɛn bɛ
kuncɛ ten .
Eko ka kan ka jagokow ani nafolokow falenw lanɔgɔya , ka dɔ bɔ jamanaw cɛ nafolokow koladilanw musakaw la ani ka ɲɔgɔnfadenya kologɛlɛya .
O bɛɛ tɛ se ka dɔwɛrɛ kɛ ni sɔrɔko galabukɛnɛya tɛ ani o tuma ka sɔrɔ jiidili kuntaala jan lana , laban na .
Nin sɔrɔ galabukɛnɛya kanda tɛna se ka dɔwɛrɛ kɛ fo ka dunanw ka yiriwalinafolobɔ sama ka na , ka dɔ fara a baarakɛbagaw ka sɔrɔko ɲɔgɔndan kan diɲɛ sɔrɔ kɔnɔ ani o ka kan ka nɔkun bila a fankelenfɛjamanaw jamanaw ni sigidajamaw ka yiriwali la ,
A gafe b'o pereperelatigɛ .
Mahamadu YATARA - Wankuwɛri ( Kanada ) Bedegolidi ( / B2Goligi ) ka jamanaw cɛ perezidandankan , Bili Litili , tun bɛ kunnafonidilaw ɲɛkɔrɔ , ntɛnɛdon tɛmɛnen , ka dugujukɔrɔfɛnw cakɛda ka baarakɛlenw dantigɛ , kabini a sigili .
Sababu ka ɲɛfɔliw kɛ Manankoto yɔrɔ fɛnbɔ yamaruyasɛbɛn dili kura mankan kan .
Nin koɲɛ na , Bedegɔlidi bɛ jamanaw cɛ jalatigɛli ɲini , a ma wasa sɔrɔ minkɛ Kiribulonba ka kiritigɛ la .
Lajɛ kumakɛla ka fɔ la , Manankoto yɔrɔ , Keɲeba fɛ , fɛnbɔ yamaruyasɛbɛn sɔrɔla ale ka baarada fɛ san 2012 dugujukɔrɔfɛnw sariyasun sigibaju kan .
Nka , san 2019 dugujukɔrɔfɛnw sariyasun sigibaju de kan Dugujukɔrɔfɛnw minisiri ye fɛnbɔ yamaruyasɛbɛn di kokura .
K'o kɛ , Bedegɔlidi kɛlen kɔ ka sɔn fɛn wajibiyalenw bɛɛ ma , gɔfɛrɛnaman fɛ , n'a ta bɛɛ .
Ne yɛrɛbakun ka gɛlɛya si t'anw ni minisiri cɛ .
Bili Litili y'o dantigɛ .
Nka , ɲɛmɔgɔ b'a jate ko marako gɛlɛya dɔ na se ka kɛ yen .
Ɲɛmɔgɔba , Bili Litili , y'a ɲɛfɔ ko a koɲɛ lataara Kiribulonba ɲɛkɔrɔ , min ka kiritigɛ da ma diya u la .
O waati kɔnɔ , DEZE b'a fara a kan , Minisiriɲɛmɔgɔ kɔrɔ , Mukutari Wani , tun ye yamaruyasɛbɛn dili Litili Bigi Miningi ma minisiri Lamini Seyidu Tarawore fɛ bɔ a ma .
Ni gɔfɛrɛnaman kura ye , min bilala sen kan , n'a ɲɛmɔgɔya bɛ Minisiriɲɛmɔgɔ kura bolo , nka min kɔnɔ Lamini Seyidu Tarawore seginna ka bila a jɔyɔrɔ la , Bedegɔlidi k'a jigi b'a kan ka segin ka bila a ka hakɛw kɔnɔ , yaasa ka tiɲɛniw bali , minnu tɛ se ka ladilan .
N'o ma kɛ , a t'a fɔ ko a t'a koɲɛ lataa diɲɛ kirisow ɲɛkɔrɔ .
Ɲɛmɔgɔ kɔrɔ Mohamɛdi Jara ka baarabila ?
Lajɛ kumakɛla b'a jate k'a ye baarabila kɛ a yɛrɛ ma .
A ko cogoya tun ka goni , o la , a ye baara bila bɛɛ ka hɛrɛ kama .
Bi , Manankoto yamaruyasɛbɛn gafe bɛ Kiribulonba ɲɛkɔrɔ .